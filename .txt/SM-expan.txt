Secꝛeta·Mulieꝛum
     
em Hochgebornen fúrſten und herꝛen ꝛc. 
Dis Bůch wúrt geteilt in zweÿ ſtúcke Das 
Erſt iſt ein vorrede Ɉndem Andern ſtúcke 
vachet der Meiſter an da er můt von / 
hat zů ſagen Wo das ander ſtúcke ane 
hebet Das findet ſich Hernach Des er⸗ 
ſten ſchribt der meiſter einen briefe ſinem 
aller liebſten vnd gnedigoſten herren ge⸗ 
nant ·N· Wanne úwer fúrſtlich gnad 
mich gebetten hat Das ich úch ettliche / 
dinge schribe Von den heimlichkeiten / 
der froũwen Vnd von den dingen die da / 
heÿmlich und verborgen ſint bÿ der natur /   
der frouwen / úwer gebett alſo geſchẽhen 
kein trackheit mich von úwerm gebett ge⸗ 
ʒogen hat von der begerten materien 
Wann ich bin begern úwer begirde gnúg 
ʒůtůn Aber min cleiner vnd Ɉunger ſin 
nach ſiner vermögunge Hatt mich geʒo⸗ 
gen ʒů frẽmden gedichten Doch das ſelbe 
gedicht kan das nit gehindern Wanne 
diß gegenwẽrtig búchel Da jr vil ding⸗ 
es Ɉnne findent nach der begerten mate⸗ 
rien Will ich úwern gnãden ſchriben 
Nach natúrlicher kunſte ſitten Vnd nach 
Artʒennÿe ſitten als ich dann das ſÿhe 
ſich aller baſte geʒymmen Ouch bitt ich 
úwer fúrſtlich gnãd Das ir jndiſem wercke 
ſteͣte vnd verhellen wollent ſin Das dis 
wercke ingegenwertekeit keins kindes 
nit komme es ſy ein kint der iaren oder der 
ſitten ∴

 
Gloſa

Hÿe Spricht die Gloſe das Ʒwey 
erley kinde ſint / Einerlei heiſſent / 
kinde die vnder Súben Ɉãren / 
ſint Anderleÿ ſint kinde jn gů 
ten ſitten die vnredelich Leben / Als gro 
be lútte Nũn bitt der grõſſe herꝛe Alber⸗ 
thus ſinen Lieben geſellen Das er diſer 
kinde keime ſin lere die er Ɉndiſem bůche   
tůt offenbaren vnd herʒöige Wanne das 
kint der iare verſteͣtte ſin nit Vnd verſtün 
de es ettwas / es begriff ſin nit recht Dem 
andern kinde iſt diſe lere ouch nit nutʒe 
Wann diſe lere iſt keim nit nútʒe der ſie 
gröblich nüſſet ∴ .

 
Hie ſagt deꝛ meiſteꝛ . 
von ettlichen vor reden

Hÿe ſagt der Meister von ettlich 
en vorreden Vnd Spricht als 
Ariſtotiles ſchribt jndem an 
dern Bůche der geburte Vnd der ʒerſtör 
unge Die geburt der tÿere ist öwige vnd 
Darumb in jrem vmbgange Was ſach 
es aber meÿnt das die geburt der tiere 
öwig ſige Das bedút der Naturlich Mei 
ſter Ariſtotiles von der geburt der tier 
Jndem andern Bůch der ſele vnd ſpricht / 
Es iſt das naturlicheſt wercke vnder allen 
wercken ein yeglich lebendige dinge ein 
ander lebendige dinge geberen das  
glich iſt / Das es dem götlichen vnd vn⸗ 
tödemlichen gotte gliche oder deilhaftige 
wúrde Vnd das alle dinge begernd das 
ſÿ in Ɉrem wẽſen nit in der ʒale / aber in 
der geſtalt bliben Das verſtẽn ich alſo 
Das kein ding das das leben hab / allwe 
gen möge geweͣren / als ein menſch der 
mage nit allwegen geweͣren Ariſtotiles   
meÿnt aber die Menſcheit vnd ein yeglich 
geſchlecht aller dinge die das leben haben 
es ſÿ bom oder tiere das ſig öwig∴

Darumb Spricht Auerꝛnis indem 
andern Bůch der ſele das die 
göttliche fliſſekeit da ſie nitt 
mocht gemachen das alle ding die das 
leben haben ÿeglichs ſunderlich nit o 
weglich moht bliben / So hãt die götlich 
fliſſekeit ſich herbarmet Vnd hatt allen 
dingen die das leben haben ein gebern 
de crafft geben / Das ſie mit der ſelben / 
kraft inder geſtalt öweglich mögen bli⸗ 
ben Vnd ſpricht me Daran iſt kein ʒwÿ 
felunge Wanne das beſſer ſÿe das die 
weͣſen die das leben haben Die ſelben 
gebernden krafft haben Danne das ſie 
ir nit haben Wanne es iſt beſſer leben 
danne nit leben ∴

Was ſach es aber ſige Das die tie- 
re Vnd ſunderlich die menſch- 
en nach irer materie vnd natur 
nit geweren möge Schribt Ariſtoti⸗ 
les jndem andern Búche ſiner geburt   
Vnd Spricht es iſt offenbar das die dinge 
die da ein vnʒerbruchenlich weſen an yn 
habent ÿeglichs in ſiner ʒale ſich bewege 
Wann die bewegunge volget dem dinge 
nach das da beweget wurt Als gott ein 
Engel / oder ein ſele · hat ein vnʒerstörlich 
weſen an ÿm Darumb ſint ſie öwige / 
Die dinge die aber ein ʒerſtörlich weſen 
an ÿn ſelber habent Das iſt ein notdurfft 
das ſie in ir geſtalt Vnd nit in ir ʒale be⸗ 
liben Als Adam der mocht nit allwe- 
gen lebendig beliben Wanne ſin ma 
terie die was ʒerſtörlich Vnd eins yeg 
lichen menſchen Als das deß menſch 
en ſinne wol begriffen Vnd darumb 
die geburt der menſchen die iſt öwig 
Darumb ſo iſt ouch die ſelbe geburt aller 
volkommenlichoſt Wanne der menſche 
iſt die aller wirdigoſt creature vnder 
allen creaturen die gott beſchöffet hãt 
Als Ariſtotiles meint in vil ſiner na⸗ 
turlichen bůchern Vnd ſúnderlich jn 
dem andern bůch der ſele Wanne ein 
ÿeglich ding ſo es ÿe nie wirckung hat 
ſo es ÿe edeler iſt Nun wirt der menſch 
durch die vernúnfftige wirckunge ge⸗ 
ſcheiden von einer yeglichen Creature 
die das leben hat Als ouch indem vor⸗ 
genannten bůche offenbar iſt Vnd das 
ſelbe meÿnde ouch vile ander naturlich 
meiſter Vnd ſunderlich Boetius ſpricht   
in ſime búch Von der troſtunge der Natur 
lichen kunſt Das die lúte ander vernunfft 
die ſie fúr ander diere an ÿn haben gott- 
glich ſint Vnd das iſt ouch offenbar jn 
dem dritten bůch von der nature Wanne 
die bewëgunge die verſtẽt die natur / 
Vnd die geſtalt von eim ende da die be⸗ 
wẽgunge anhebt bitz an das ander ende 
da ſie hin beweget wúrde / Darumb 
ſo ʒů den menſchlichen nature die da 
iſt an eÿm der da heiſſet Sortes oder / 
plato oder in eÿm ieglichen menſchen 
wie er genant iſt der aller volkummen 
licheſt beweͣgung die bewegung heiſ⸗ 
ſet ein geburt der menſchen Vnd darumb 
die geburt der menſchen die iſt die aller 
volkummenlicheſt geburt vnder aller / 
tier geburt Vnd ſo das aller volkummen
licheſt ist / das allermeiſt wirt begert 
von vns / núntzit vnder den / die da ſint 
eins geſchleͣchtes Nun wirt die geburt 
aller meiſt begert die da iſt ein beweͣ 
gunge / von eim dinge / das do nit en iſt / 
ʒů eim dinge / das da iſt Vnd ſunder⸗ 
lichen des menſchen geburt die da vnder 
allen bewegungen iſt ubertreͣffend / in 
dem adel Vnd das verſten ich von der 
bewegunge / die ettwas verwandelt / 
das da  loufft in müterlichem libe / 
Damit wúrt vßgeſloſſen die erſt bewẽ⸗ 
gunge / die da iſt ein ſach der andern /   
bewẽgunge allerſament . Als Ariſtotiles 
ſpricht in dem achtſten Bůch der nature / 
Vnd jndem erſten Bůch von dem himel vnd 
von der welt ∴

 
Gloſa

DAs Erſte Capittel Ɉndiſem Bůch 
anʒůfahen wúrt von der gebuꝛt 
embrionis Die gloſe ſagt das 
Embrio ſig ein fleiſchin ſtúcke ʒů ſamen 
geſammelt von dem ſamen des mans vnd / 
der froũwen ſamen Vnd heißt der frowen 
ſamen inlatin Menſtruum vnd wirt 
daſſelbe Capittel von der ietʒgenannten 
materie jndem můterlichem Libe vnd / 
von der ſelben materien geburt vnd be⸗ 
wegung werdent vil ding bekannt die 
da bÿ der natur der froũwen verborg 
en ſint Hÿe Spricht der Meiſter / 
Sytternmale das vnser vorꝛede vs iſt ge- 
ſagt von den dingen die da das gemüt des 
hörers ſpitʒig machent / vnd neigent nach 
der materie vnſers ſynnes So geʒímet es 
wol Das wir komen ʒů der materie dis 
werckes ∴

 
De generatione 
Embꝛionis

NAch der Glõſe ſo wůrt dis Bůch   
in ʒwölff Capittel gedeilt · Jndem erſten . / 
Capittel iſt ʒůſagen von der geburt Embrio 
nis von der materie wegen iſt ʒůwiſſen 
Vnd fliſſeglich dem ſÿnne vnd gedanck 
ʒů empfelhen Das ein ieglicher menſch 
der naturlichen geborn wirt von dem ſa⸗ 
men ſines vatters vnd den fluß ſiner mů 
ter das da menſtruum heiſſet der wirt ge⸗ 
born nach dem ſinne der naturlichen mei 
ſter vnd nach dem ſinne der Artʒat / Vnd 
Sprich nach dem ſinne der artʒat Wann 
Ariſtotiles meint nit das der ſame des 
vatters kumme in die subſtantʒe der frucht 
Das verstẽn ich alſo Das die frucht die 
empfangen wúrt inder muͦter libe von / 
dem ſamen des vatters nit ʒů leget noch 
wẽchset Wann das ſie allein geformiert 
wirt Vnd ein geſtalt eins menſchen empfa 
het Vnd wann die geſtalt alſo der frucht 
empfangen wirt ſo gönd dünſt vnd rÿech 
unge von der ſtatt da die frucht inder mů 
ter libe lite Vnd mit den dünſten ſo gët des 
vatters ſame wider von der můter libe ∴

 
Gloſa

Hÿe Spricht die Glõſe das nach 
der meÿnunge Ariſtotilis der 
ſame des vatters / hat ein glich 
niſt mit dem menſtruo der můter   
Als ſo lÿpp vnd milch ʒůſamen gemůſt 
ist So wurt das reÿn ſeil oder das leb ſeil 
nit ʒů milch / Vnd macht doch die milch / 
veſt vnd dick das ſie geſtẽtde vnd hert wirt 
vnd gẽt auch vs der milch důnſteclich al 
ſo iſt der ſame der vatters / der wirt nit 
ʒů dem ſamen der můter oder ʒů der frucht 
Aber er macht die frucht ʒů einer form 
Aber die artʒat sprechen das der ſame 
miteinander von dem vatter der inlatin 
Sperma heißt vnd der ſame von der můter 
der menſtruum heiſſet mit einander wer 
de ʒů dem wẽſen der frucht Als nũn da 
vorgeſchriben iſt des mag einer den na 
turlichen meiſtern glouben oder den artʒ 
aten ∴

 
De generatione Embrionis 
Ex ſpeꝛmate patris et ſemine 
matris

Nũn ist ʒůwiſſen Ɉnwelcher mãs 
Vnd wie die ſamen vatter vnd / 
můter in matricem enpfangen 
werden vnd gẽt alſo dar / Wanne die fro 
we vnd der man iren ſchimpfe miteinander 
triben Vnd ſo die frõw eben ʒů der ſelben 
ʒÿt iren ſamen vßer irem gelide lãſſet / ſo 
der mann ſinen ſamen vßer ſiner menlich 
en růten lãſſet Alſo das die ſelben ʒwen 
ſamen frouwen vnd mann ʒů ſamen kum⸗ 
men mit vrlob geret jnder frouwen mutʒ 
en vnd da ein ſame dem andern vermiſchet   
wúrt ſo enphahet die froũwe em brionem 
das iſt die frucht Wann aber die ſamen / 
enpfangen werden inmatrice / das iſt in / 
die ſtatt die da gegeben iſt von der natur 
indem libe der můter / vnd dar jn genum 
men werden das die frucht dauon kumme 
das heiſſet enpfahen ∴

 
Gloſa

ABer Spricht die glõſe das Lattiniſche 
wort matrix das iſt nũtʒ anders / 
Danne ein ederin gemecht vnd das 
hat ein hũtt vmb ſich die iſt ʒerteilt in vil 
kammern Das die frucht ʒů ir geburt mö 
ge kummen Die kammern hörent alle ʒů der 
geburt / fornen ʒů hat die matrix  ʒwo kammern / Durch die ſelben 
kammern oder ander loufft der fluß der fro 
wen das da menſtruum heiſſet Vnd nach 
den ſelben kammern ſient ander kammern 
Da ſient der froũwen nÿeren Ɉnne Vnd 
wanne die ſelben hũtelin die die matrix 
an ir hãt ʒerbrochen werden mit der mans 
růten / so verlúrt ein jüngfrõw iren mag 
tum Vnd ſo ſie ʒů dem erſten mal alſo mit 
dem man geſchimpfet hat ſo kumt ir dann 
ir fluß das menſtruum heißt gar ſterck 
lich vaſt / Vnd das ist ouch das aller ſich 
erſt ʒeichen das eine ein Júngfrõw iſt 
geweſen ∴

   
Textus

Nũn Spricht fúrbas der Texte 
Wann die ſamen des mans vnd 
der froũwen alſo enpfangen / 
ſient in matricem ſo wirt die matrix der 
froũwen ʒů allen enden beſloſſen Alſo 
das nũtʒit von dem ſamen kummen noch 
verloren mag werden Vnd ſo die matrix 
alſo an allen enden beſloſſen wirt ſo wirt 
dann der fluß inder frouwen behalten / 
das ir ir ʒit nimme komt bis die frucht 
geborn wirt ∴

 
De geneꝛatione 
menſtrui

Von dem ſelben fluß ʒůwiſſen iſt / 
Das das lattiniſch wort men 
ſtruum jnder froũwen nútʒit / 
anders iſt Wann ein uberige materie die 
da komt von eſſen vnd drincken das die 
froũwe nůſſet vnd die ſelbe materie komt 
nit in den nũtʒe vnd in die ʒůlegung / 
des dinges Das da gefůrt ſol werden / 
die ſelbe úberige materie heiſſet jnden / 
mannen Sperma vnd jnden frouwen men 
struum darumb das die ſelbe materie / 
eins ieglichen monats von den froũwen / 
flúſſet ʒů dem minſten ein mal ſo die   
froũwe als vil alters an ir hãt Das iſt ſo 
ſie in dem ʒwõlfften jãr iſt Oder indem driʒe 
henſten jãre allermeiſt oder jndem vierʒe⸗ 
henſten iare Wanne inden jaren hebt ſich 
der fluſß an ʒů flieſſen eins ÿedlichen mo 
nats Ettlichen frouwen kumt der ſelb fluß 
ſo der mon nuw iſt / Ettlichen ſo er andem 
abeneͣmen iſt / Ettlichen ſo er andem ʒůneͣ 
men iſt / Alſo das die froũwen den ſelben 
ſchmertʒen nit vff ein ʒit liden Darumb 
ſprich ich ſmertʒen wanne ʒů der ſelben / 
ʒit lident die froũwen ſchmertʒen der gros 
iſt doch beſchicht einer froũwen wúrſer 
dann der andern Vnd der ſelbe fluß weret 
einer froũwen lenger wanne der andern 
Vnd get einer ee enwegk wanne der an 
dern / nach der notdurfft der natur vnd 
nach dem als die frouwe genaturt iſt ∴

 
Dubium utrum iſte fluxus ſit ſagwineo 
· vel alteꝛius coloꝛie 

Fúrbaß Nach diſen dingen die da 
vor geſprochen ſient / ſo kummet 
vil ʒwiuelhafftiger frãge Die 
Erſt frãge iſt ob die materie die da men 
ſtruum heißt vnd von den froũwen kumt 
Ob ſie einer roten fãrwe ſÿe als blůt 
oder ein ander farwe hab Darumb iſt 
ʒuwiſſen das in allen froũwen jnden die   
da ʒerſtört ſient / jr materie ein varb habe als 
blůt Des iſt der merteil alſo Vnd ſprich on 
die die ʒerſtört ſint / Das iſt ʒůuerſtend / 
von den froũwen die einen ʒerſtörten böſſen 
fluſß haben vnd von böſen vngeſunden fúch 
tungen Vnd die ſelben froũwen die ſollich / 
vngeſunde fluſß haben / Die ſelben flúße / 
ein bleiche farbe haben Vnd ist ʒehe als lÿme 
Vnd ſprich nit hie von der ʒerstörung der 
kúſcheit / Wanne es ſig jungfrouwe oder 
frouwe ſo ſie alt gnůg ſient die haben alle 
vnnerscheidenlich den ſelben fluſß der da 
menſtruum heißt Vnd die ʒeichen dobÿ 
einer der diſen fluß kennet der ſient vil 
von den hernach geſagt wirt vnd gelert ∴

 
Per quem locum 
fluant menſtꝛua

Ʒů dem andern male möcht ettlicher 
Ʒwÿfeln ob die ſelbe materie von 
den froũwen keme vrlob genommen 
als ſie ʒů ſtůl gẽn durch iren hindern oder 
durch die mũtʒen jnder mãß als ob ſie die 
materie von jn brũntʒten · Dar ʒů / 
kurtʒlich ʒů antwurtten iſt das die ma⸗ 
terie flúſſet durch die mũtʒen reht inder 
geſtalt als rohe blůt Vnd dunn blůt ∴

   
Teꝛtium 
Dubium

Ʒů dem dritten male / so wirt geʒwi 
felt Warumb inden frouwen die 
vorgenannte materie vſſer in flieſſe 
Die da iſt ein úberige materie die da komt 
von eſſen vnd von drincken Vnd der mans 
ſame von den mannen nit flúſſet der doch 
ouch ein úberige materie iſt von eſſen vnd 
von drincken Dar ʒů iſt ʒů antwurtten das 
ein froũwe von natur kalt vnd fucht iſt aber 
der mann der iſt warm von natur vnd druck 
en Nũn můß als ding flieſſen das do / 
fucht iſt vnd iſt das der fúchtung natu 
re Als ariſtotiles ſpricht in dem vier 
den Bůch das man ʒů latin nennet liber 
metheurorum vnd allermeiſt alle waſſer 
fúchtekeit die můß flieſſen vnd die fúch 
tekeit iſt ouch in den froũwen Aber in 
den mannen ist lúfftige fúchtekeit vnd die 
ſelbe fúchtekeit / hat naturlich hitʒe jn ir 
von des luffts wegen vnd alſo wircket die 
hitʒe indie fúchtekeit vnd indas eſſen 
vnd drincken Vnd die fúchtekeit wirck 
er nit wider indie hitʒe · Nun ist die na⸗ 
turlich hitʒe gar ein groſſer artʒat vnd 
Wanne die froũwen die naturlichen hitʒe 
nit haben ſouil als die manne / ſo mag die 
ſelbe hitʒe die fůrmug von eſſen vnd 
von drincken jnden froũwen nit verdõ⸗   
wen Vnd darumb ſo hat die natur getãn das 
beſt das ſie mocht Wanne die natur nutʒit 
úppeclich důt vnd vnnutʒlich als Ariſtotiles 
ſpricht jndem andern Bůch der welt vnd 
des himmels Vnd wanne ouch die hitʒe jn 
den froũwen ir beſtes fúrwendet vnd důt 
Wanne die hitʒe die fúrſichte das ſie jn 
den notdurfftigen dingen der natur Vnd 
waß die hitʒe der materie inden froũwen 
nit verdouwen mag das ſchicket ſie jn die 
kammern matricis / Das iſt ein ſolliche ſtat 
inder frouwen libe da ÿnne wirt behalten 
die v́berig materie / die da kumt von eſſen 
vnd drincken vnd nit verdoũwet mag weꝛ 
den vnd die natur macht einen wege durch 
den ſelben flúßt die vnuerdouwet mate 
rie von der froũwen Vnd domit ſo reÿ 
niget ſich die natur vnd waß die hitʒ ver 
douwen mag der ſelben materie das ſch 
icket ſie in alle gelider die an der froũwen 
lyb ſient Vnd dauon werdent ſie genert 
vnd von diſer materie was dauon geſagt 
iſt ſo bedörfft ſie doch baß das man ſie 
me herlúchtert

 
Vnde fluant menſtrua 
dum mulieꝛ concipit

Ʒů dem Vierden male So möcht 
einer Ʒwifeln Wannen der ſame 
den froũwen keme ſo ſie mit den / 
mannen v́nlúſtheit triben Wanne   
doch vorgeſprochen ist Wanne die froũwe 
des kindes ſchwanger wirt das die materie 
die da menſtruum heißt beſloſſen vnd behal 
ten wirt in matrice Darumb iſt es ein / 
wunder wannen die materie vß den frou 
wen kumme die mit kinden gẽnd ſo ſie vn⸗ 
kúſcheit triben mit den mannen ∴

 
Soluituꝛ dubium

DAr ʒů iſt ʒů antwurtten das der 
froũwen ſame vnd ir materie die 
da menſtruum heißt darumb be 
halten vnd beſloſſen wirt inder můter libe 
das iſt matrice das das kint inder můter 
lib dauon geſpiſet werd / vnd ee die froũwe 
des kindes ſchwanger wirt / ſo iſt die ma 
terie nit beſloſſen bÿ den froũwen vnd / / 
fluſſet von ÿn zů den Ʒiten als vorgeſchri 
ben iſt Vnd alſo kumpt die ſelbe materie 
von úberflúſſekeit der fúchtekeit inden 
froũwen die da kumt von eſſen vnd von 
drincken Aber wanne die froũwe vnd 
der man vnkúſcheit mit einander triben 
durch den vnmeͣſſigen luſte den die fro 
we vnd der man zůſamen haben ſo wer 
dent die adern vnd die röſchen húttelin 
die mit vrlob geretde inder frouwen / 
mutʒen ſint / Die werdent gekroũwet / 
vnd als ſüßlich gerüret von des mans 
ʒumpen das die ſelben adern den ſamen  
vßlãſſen gẽnd Vnd das iſt naturlich / vnd 
naturlichen ſchlaffen bÿ froũwen iſt ge 
ſunt vnd notdurfftig Aber úber die / 
mãß ʒutriben das iſt gar vngeſunt / 
Aber wanne die froũwe den ſamen laßet 
ſo ſie vnkúſcheit tribt vnd mit eim kinde / 
gẽtde ſo wirt der ſame uber ſin nature von 
der froũwen getriben.

Auch iſt Ʒůwiſſen / das die frouwen 
begiriger ſint bÿ den mannen ʒů 
ſchlãffen / ſo ſie mit kinden gende 
dann ſol ſie nit mit kinden gẽnd Vnd iſt das 
darumb das eins ÿeglichen dages von 
eſſen vnd von drincken wirt ein materie 
Vnd die ſelbe materie můß von den frou⸗ 
wen gen ſo ſie bÿ den mannen ligen vnd 
iſt das von vberfluſſekeit der ſelben ma⸗ 
terie die da komt von eſſen vnd von drinken 
Vnd darumb ſo die ſelbe materie nit von 
der froũwen gẽt ſo ſie eins kindes ſchwāg 
er ist vnd allen dag gemeret wirt ſo wirt 
die frowe jnvnkúſcheit entʒúndet Vnd 
begert dann bÿ mannen ʒůligen .

 
Capitulum Secundum 
de foꝛmatione fetus

Hÿe Hebet ſich an das Ander /   
Capittel Vnd iſt der ſin alſo das indem er 
ſten capitel iſt geſagt von der geburt Em⸗ 
brionis jndiſem andern capittel iſt ʒů ler 
nen von der beſchöpfung der geburt vnd 
des kindes inder můter lib Vnd ſpricht 
alſo nach diſen vorgeſchriben dingen ſo 
iſt wider ʒů gend ʒuͦ der beſchöpfung der 
frucht inder froũwen libe die ſelbe ſtatt 
heiſſet matrix Die frucht wirt alſo be⸗ 
ſchöpfet inder můter libe Wanne die erſt 
materie empfangen wurt das iſt men 
ſtruum ſo hat ſie ein natur der milch vnd 
iſt geſchaffen als milich / die ersten ſehs 
dage inder froũwen lib / Vnd ʒů der ſelben 
farwe die als milch ist geſchaffen wirck 
et die naturlich hitʒe indem ſamen der 
da von dem mann indie froũwen ist kum 
men ʒů der beſchöpfung der frucht vnd 
die hÿtʒe matricis die wircket ouch dar 
ʒů das die materie wiß wirt als milch 
Darnach wirt die materie der frucht 
verwandelt in ein farwe geſchaffen als 
blůt Das iſt vnd ettwas wol gebacken 
ʒůſamen vnd die ſelbe blůtfarwe die wert 
Nũn tag vnd nach der ſelben ʒit wirt 
ein ſterckung inden glidern der frucht 
vnd das wert ʒwölff tag Darumb 
ouch ʒůwiſſen iſt das der Naturlich 
Meiſter Ariſtotiles ſpricht das ein ieg 
lich dinge vnder den lebendigen ding 
en wirt gemacht von den vier Elementen   
den erſten Vnd darumb das in einer ſölich 
en materien iſt von der natur des erterichs 
Darus wirt das gebein vß an der frucht 
Vnd das von der natur des waſſers iſt 
da wirt auch vs das dem waſſer glich iſt 
Vnd alſo nach den andern Elementen / 
dem lufft vnd dem fůr wirt die materie 
verwandelt Darnach wirt das antʒlit 
geformiert vnd geſchöpft vnd die ge⸗ 
ſtalt des libes nach der driualtigen mẽß 
ung nach der lenge nach der breÿtung 
vnd nach der dÿeffung Vnd das iſt wol 
achʒehen tage wert die ſelbe ſchöpffung / 
vnd nach den achʒehen tagen ſo hebt ſich 
die natur des kindes inder můter libe an 
ʒů ſterckigen bis ʒů der ʒit bis das ſie 
geborn ſol werden Vnd alſo gewinnet 
die frucht eines kindes vnd menſchen ge⸗ 
ſtalt in ·xlv· tagen Vnd was ÿetʒ geſagt 
iſt mit einer langen rede das wirt be 
griffen mit vier verſſen Der erſte verſe / 
Jnden erſten ſehße tagen globe ich ſicher 
lich das der ſame ſy geſchaffen als milch 
Jnden andern nũn tagen wúrt der ſa- 
me blůt vff  tragen Darnach wirt 
der ſame feſt vnd ſtarcke in xij tagen / 
Alſo hör ich den dritten verſe ſagen / 
Darnach jn xxiij tagen iſt der ſame ʒů 
eÿm menſchen bild gemacht / Das  
ich jndem vierden verſe acht  
Die ander ʒit nach den fúnff vnd ʒweintʒ 
ig tagen will die frucht ʒů der welt tragen

   
Das dritte 
Capittel

Nũn wöllent ettlich ander Meiſter 
das nach diſen vorgeſchriben / 
xlv tagen vnd inder anderʒit 
bis das kint geborn ſol werden Das 
ʒů yeglicher ʒit des kindes ettlicher pla⸗ 
net rengniert Vnd das ʒůwiſſen gitt 
ein groß ſterckung ʒů den dingen die jn 
diſem bůch geſchriben werden Vnd dar 
umb das es mir nit fúr ein kunſt werd 
geʒelt von der beſchöpffung der frucht 
wird ich leren nach der jnflieſſung 
der planeten ∴

 
Notandum

Nun Merck als der Meiſter Aui 
cenna Spricht jndem andern 
Bůch das da heiſſet ſufficiencia 
das da ʒů fallunge die inlatin heiſſent 
Auidencia die ſint jn eÿm drifaltigen 
geſlecht Das heiſſet ein ʒů fallung oder 
ein ʒůwerffung das da bÿ eim dinge 
mag ſin vnd wider von dem ſelben dinge 
mag kumen Das doch daſſelbe ding 
nit verdirbt an  ſelber als kunſt die 
ein menſch kan die mag wider von dem   
menſchen kummen Wanne der menſch mag 
ir vergeſſen vnd ſtirbt doch der menſche 
dauon nit vnd alſo macht du dich verꝛich- 
ten nach den ʒů fellen in allen dingen vnd 
heißt inlatin Auidencia Vnd als Auicenna 
Spricht ettliche ʒůfelle volgent der ma⸗ 
terie nach in ir gantʒen ʒamen ſetʒung als 
der materien die ein dinge iſt als der mate 
rie die ein dinge iſt als der menſch iſt ʒů 
ſamen geſetʒt von der ſele vnd dem corpel 
vnd gehörnd ouch ʒů dem ſelben dinge ett 
lich ʒů fellunge gehörnde der geſtalt allein 
ʒů Ettliche ʒů felle gehörnd ʒů vnd wer 
dent gegeben dem dinge das daʒů ſamen 
wirt geſetʒt von der geſtalt vnd von der ma⸗ 
terie Vnd darumb von dem menſchen / 
iſt ein naturlich ʒamen gemacht weſen 
von der geſtalt vnd der materie ſo ſient 
triueltiglichen ʒů fell indem menſchen .

 
Nota

Nũn iſt ʒůwiſſen von ettlichen ʒů 
fellungen die der ſele ʒů gehörend 
von ettlichen die dem libe ʒůge 
hörend vnd von ettlichen die der ſele vnd 
dem libe ʒů gehörent. Ettlich ʒůfellung 
ſint an dem menſchen die hatt der menſch 
allein von der ſele Als die kraft des le⸗ 
bens vnd der bewegung / das der menſch 
gẽt vnd ſtẽt Vnd ſich wendet wie es⸗   
Jm füget das hat der menſch als von der ſele 
Wanne nach der meynung ettlich meiſter 
die wirdiglichen von der natur geret ha⸗ 
bent / die ſele ʒúht alle die krafft die ſie hat 
vnd vmbgriſt von den ſpern vnd von den 
himelſchen liben Wanne von dem hinder 
ſten himel der do inlatin heißt primum 
mobile der da mit ſiner götlichen bewe 
gunge der da die andern ſpern oder him 
el / da die Súben planeten ÿnne louffen / 
mit ſiner götlichen bewegung alle be⸗ 
weget vnd macht das ſie gẽnd von dem 
ſelben himel nÿmpte die forme Das iſt 
die ſele die krafft des lebens vnd der be⸗ 
wegung von dem himmel vnd vmbkreiſe 
der ſternen / Nimpt die ſele die krafft mit 
der ſie ein vnderſcheiden vnd ein vnder- 
teilhung wirt haben Vnd das geʒimmpt 
der ſelben Spere inder formen vnd mate 
rien Vnd die ſele ʒúhet ouch ein ander 
krafft von der ſelben Spere Vnd das iſt 
war nach manigerhant geſtalt dir 
ſperen ∴

 
De oꝛbe · 
Saturni ·

Nach der Speren die da heiſſet 
der geſtirnt himel wúrt geſetʒt 
die Spere des planeten der da 
heiſſet Saturnus Nach dem Als die Aſtro⸗ 
nimi ſprechent Vnd nach der ſpern /   
oder von der ſelben ſperen Saturni wirt 
der ſele ÿngegoſſen die krafft der vernunfft 
vnd der herkantniſſe.

 
De oꝛbe 
Jonis

Darnach von der Sper Ɉonis ſo flúßt 
dem kinde inder můter libe ÿn nutʒ 
amkeit vnd gröſſunge des libes ∴

 
De oꝛbe Maꝛtis

Uon der Sper des planeten der da 
Mars heiſſet vnd von dem ſelben 
planeten flúßt der ſele ÿn gemút 
tobung vnd ʒorn

 
De oꝛbe veneꝛis

Uon der Sper des planeten der ve⸗ 
nus heiſſet flúſſet der ſele ÿn die 
beweͣgung der begirde vnd be- 
trachtung /

 
De oꝛbe Solis

Uon dem planeten der da heiſſet / 
Sol das iſt die Sunne flúſſet der 
ſele ÿn die krafft eins gůten ſinnes   
das einer gelirnig wir Vnd gůter gedeͣcht 
nuß vnd furſichtigkeit .

 
De oꝛbe mercurÿ

Uon dem planeten der da Mercur 
ius heiſſet hat die ſele die krafft 
der fröiden vnd des geluſtes .

 
De oꝛbe lune

Uon dem planeten der da heiſſet 
luna das iſt von dem man / kumt 
die kraft das der lib wehſſet / die 
ſelbe kraft heißt inlatin virtus vegeta- 
tiua vnd heiſſet ein wurtʒel aller natur⸗ 
lichen krefft Wanne nũn dis vorgeſchri 
ben kreft vnd vil ander krefft von der 
ſele kummen ſo ſient doch dis vorgenannt 
krefft kummen vnd kummen von meniger 
leÿ ſtücken der planeten vnd des geſtirns 
Vnd darumb ſolman die krefft die von 
den planeten kummen / vnd den geſtirn / 
nit allein der ſele geben / dem körpel vnd 
der ſele miteinander / Wanne die ʒů- 
fallung die da accidens heiſſet die mag 
nit indem einfaltigen weſen als die ſele 
iſt beliben Vnd also von der geſtalt we 
gen die da die ſele heiſſet dis ʒůfellung die da accidencia   
die da accidencia heiſſent Vnd dauor geſchri 
ben ſint volgend ſunderlich der ſele nach ·

 
De creacione 
Coꝛpoꝛis

Nũn iſt ʒů ſehen von der beſchöpffunge 
Vnd von der geſtalt des libes / der / 
frucht inder můter libe / der da wirt 
beſchöpffet von dem Embrion Ouch wirt 
der lib geſchöpfet / durch die volbringunge / 
vnd durch die wirckung der ſternen / die da 
planeten heiſſent / Wanne die erſt materie 
Embrionis / oder des menſchen der do geboꝛn 
ſol werden / die wirt geordiniert von der 
trúckunge vnd von der keltung des plane 
ten der da ſaturnus heiſſet das die ſelbe ma⸗ 
terie ʒů ſamen getrucket vnd ʒů ſamen ge⸗ 
lůpt wúrt vnd diſer materien von dem ſel⸗ 
ben planeten ſaturno flúßt in die krafft des 
lebens / Vnd die naturlich bewegung wirt 
ir gegeben von den ſelben planeten Vnd wirt 
dann in in einer ſolichen materien inettlicher 
mãſſe redliche wirckung Vnd darumb 
die artʒat nach dem male das der ſame des 
mans kumpt ʒů der froũwen in die ſtatt 
die da heiſſet matrix ſo gebent ſie dem pla 
neten der da heiſſet ſaturnus den erſten 
monat der gantʒen geburt nach der beger 
ung / der natur des ſamen Vnd der ſelbe / 
planet mit ſiner keltung vnd mit ſiner / 
trúckenung den ſamen ʒů ſamen ʒwinget 
vnd ſtarck macht ∴

   
Dubium

Uon des planeten wegen der Satur 
nus heiſſet von des inflieſſung / 
ÿetʒ geſagt iſt wirt ein ʒwyfelung 
geborn Wanne ettlicher mag ʒwÿfeln / ob 
das war ſÿ das Saturnus rengnier ʒů einer 
ÿeglichen enpfahung embrionis das iſt 
ſo das kind enpfangen wirt inder můter 
libe Weres das es alſo nit rengnÿeret das 
wer gantʒ ein wunder Wanne es ſtẽt dauor 
geſchriben das er rengniert in der enpfa 
hung embrionis ∴

 
Soluitur dubium

DAr ʒů iſt ʒů antwurtten So iſt ʒůwiſ 
ſen das die Erſte materie iſt vnder 
tenig den himelſchen liben / Das / 
iſt den himeln da die planeten vnd das ander 
geſtirn anloufft Vnd iſt ouch den löuffen der 
ſelben himeln vndertening Vnd das iſt das 
das Ariſtotiles jndem erſten Bůch das 
da liber Metheurorum heiſſet Spricht das 
alle ding die vnder den himeln ſient / ſint 
geſacht Vnd beſchöpffet von den öberſten 
das iſt von den himeln Vnd werdent ouch / 
beſchirmpt vnd behůt von der himel bewe- 
gung Vnd darumb ſo iſt es notdũrftig das   
alle ding die man nennet die nÿdern ding 
die vff erden ſient ir ieglichs ſũnderlich Vnd 
alle miteinander von den öberſten dingen Das 
iſt von den himeln da die planeten vnd das 
geſtirn anloůfft fúrſehen werden Vnd iſt 
das ʒůmercken von allen ſpern alles geſtir 
nes Wanne vnnerſcheidenlich vnd gentʒ 
lich die ding / die vnder dem himel ſint / Die 
werdent geregiert vnd fúrſehen von den 
öberſten / das iſt von den himeln Wanne 
es wúrt nũtʒit von nuwem vff / von der 
materie der vier Elementen Wanne allein 
kumt es von der krafft der öberſten das iſt 
der himel Vnd darumb ſpricht der glo 
ſierer Auerꝛnis jndem ʒwölfften Bůch 
Methaphiſica das die natur nũtʒit ſchafft 
ſie ſÿ dann behůt von den öberſten Das iſt 
von den himeln vnd den öberſten verſtent 
núſſen Wanne von ſtuken ʒů ſtúcken / 
wirt ettwas indiſen nÿdern dingen vff er 
den von den öberſten dingen Das iſt von 
den himeln / von ir beſchöpfung / Wanne 
ein ſtúck des himels iſt dar ʒů beſchaffen 
das es ein ſunderlich vnd ein ſöllich foꝛme 
vnd ein geſtalt macht / So iſt ein ander 
ſtúcke des himels alſo geſchaffen / das es 
ein ander forme macht Als ettliche teil 
des himels macht ein geſtalt des menſchen 
Ein ander teÿl des hÿmels macht ein ge 
ſtalt eins Eſels / nach dem als dann alle 
ding geſtalt ſint vff erden Vnd uff dem   
ſÿnne mit einander vnd der meinung iſt der 
Gloſierer Auerꝛnis indem erſten Bůch 
der geburt vnd der ʒerſtörung Da will 
er das die geburt der  jnder Ele⸗ 
menten teil ʒů ſamen iſt geordiniert vnd 
behalten durch die bewẽgung der himelſch 
en cörpel / Das iſt der himel Vnd iſt glich 
er wiß ouch alſo von der geburt der cörpel 
vnd der ding die da werdent von den Ele 
menten / Wanne die geburt der ſelben / 
dinge / die da kummen von Elementen / die 
iſt geent nach ir geſtalt Vnd die ſelben libe 
vnd dinge der Elementen ſint geent jn ir 
ein wẽeſen vnd ſient ouch von geenten ſach 
en nach der bewẽgung der himelſchen / 
cörpel Das iſt nach dem louff der himel 
vnd auch durch die loůff dieda ʒamen / 
louffen ordenlichen ʒů der ordenung der ver 
miſchten dinge Vnd der Gloſierer Auer⸗ 
rnis Spricht an einer andern ſtatt das ÿeg 
lich ſunderlich tier aller tier vnd ouch ÿeg 
lich tier die vnder den planeten werdent 
die ſient von geenten ſachen vnd ſint geent 
von jrm weſen Das verſtand ich alſo das 
ein yeglich tier / Hab ein ſach die es ſchöp 
fen vnd fomieren ſölle in ir weſen Vnd / 
alſo von ſtúcken gentʒlichen vnd gar die nÿ 
dern ding vnder dem himel werdent ver 
ſorgt vnd fúr ſehen von dem öberſten das 
iſt von den himeln Vnd darumb ſo die erſt 
materie vnderteͣnig iſt den himelſchen cor 
pel Das iſt dem himel do alle planeten vnd   
das geſtirn anloufft an ſiner wirckung 
So iſtes notdũrfftig das die erſt materie / 
ein geſtalt neme einer ſúnderlichen geſtalt 
geentlich ſúnderlich von einer ſpern die / 
die ſunderlich form ʒů ÿnflieſſen hat . 
Wanne ſie mag nit enpfahen von den ſpern 
gemeinlichen da die planeten Vnd die ſter 
nen vnd die ſternen gemeinlich alouffen 
Wann jnwelher mãß die himmel ſpern ge⸗ 
meinlich ein geſtalt an der erſten mate⸗ 
rien meͣchten So möchten ſie als wol in 
der ſelben mãß ein ander geſtalt machen / 
Wanne alle geſtalt die / die da ſint in der er 
ſte materie in ir vermögung die ſelben ge 
ſtalt ſient alle gegenwerteklich jndem er 
ſten beweget Als der gloſierer Spricht 
Auerꝛnis indem ʒwölfften Bůch genant 
Methaphiſica Vnd darumb ſo iſt es not 
durftig das geordiniert ſÿ ettliche ſtúcke / 
des himels das da ſúnderlich fúrſehe vnd 
anſich nẽme die erſten materie ʒů einer / 
enpfãhung einer ſũnderlichen geſtalt / Vnd 
iſt nit gnüge das ſũnderlich wircken Als 
Ariſtotiles will Nach der Blipniße der / 
gemeine inflieſſunge vnd der gemeinen 
wirckung der himelſchen Spern vnd das 
iſt ſchinbarlich war dauon Wann nach 
dem mal das des mans ſame von den man 
nen iſt gekummen Vnd dann der ſelb ſãme 
hãt in ym ſelber die krafft des dinges / das 
iſt des manns dannen er kommen iſt Vnd   
die ſelbe krafft wirt nit geſchirmt vnd gere 
giert von den himelſchen ſpern Nach einlicher 
geſtalt / alſo das der ſelb ſãme nit me werd 
geregiert von eim ſtúcke des himels wanne 
von eim ander ſtúcke des himels ſicherlich 
en ſolt der ſame alſo geregiert werden von 
den himel miteinander / er wũrd ʒerſtöꝛt 
jr jn ſiner eigene geſtalt Vnd wũrd alſo 
jn ſÿm eigenne ende ʒerſtöret vnd ſiner 
eÿgenne wirckung Vnd das iſt ouch / 
nach der meÿnung Ariſtotilis jn ſinem 
andern Bůch nach der geburt vnd der 
ʒerſtörung Da er ſagt wanne die ſunne 
ʒů vns kumpt / ſo kummen ouch die dier her 
wider Vnd wanne die ſunne enweg ſchei 
det ſo verderbent die tÿer Vnd daſſelb iſt 
ouch des gloſierers ſinne Auerrnis jn 
dem erſten bůch genant Methaphiſica Da / 
er ſpricht das die Erſte materie ʒů dem 
erſten hat ir angeſicht ʒů einer yeglich 
en geſtalt / Oder ʒů  geſtalt 
vnd mit den ſelben geſtalten nimpt ſie / 
die dinge / die da vermiſcht werden mit 
den Elementen / Vnd alſo die erſt materie 
nÿmpt nit vnußerſcheidenlich ein ÿeg 
liche geſtalt Aber die ordenung der ge 
ſtalt die mag nit geſin / es ſÿ dann / das 
Ettlich ſper planet oder ſtern ſige der die 
materie regier vnd richt nach der enpfã 
hung der geſtalt Vnd alſo wirt der fúr 
ſatʒe vnd der ſin geoffent von dem pla⸗ 
neten Saturno das er habe ʒů ordiniern   
vnd ʒů jnfürn der materie ein ſölich ge⸗ 
ſtalt vnd ein ſölich form Vnd alſo wũrt 
ſaturnus geheÿſſen rengnÿeren in der / 
enpfahung des Embrions / das verſten 
ich alſo an diſer ſtatt das rengnÿeren 
mit anders ſÿ wann ÿnflieſſen ein ſölich 
geſtalt die da von keiner andern ſpern 
planeten oder ſternen ingefloſſen mag 
werden vnd kein ander ſtúck des himels 
dar ʒů geborn Jſt das ʒů einer ſölichen 
ʒit vnd ſtund des tages oder der nachte 
der ſaturnus werd geſagt / das er nit 
rengnÿer oder ein ander planet der pla⸗ 
neten / das iſt nit von der beroũbung 
ſiner krafft Ein ÿeglicher planet hãtt / 
ſin ÿnflieſſende krafft es iſt dauon / das 
ein ander planet oder ein ander ſtern iſt 
dar ʒů beſchaffen / das er jnflieſſen ma 
ge ein ſölich geſtalt indie materien die 
ſaturnus nit ingeflieſſen mag Wanne 
die wirckung der ding die da gewirck 
et ſollen werden die ſelben wirckung 
ſient jn eÿm ding vnd in einer materie 
die da wol da ʒů geordiniert iſt Vnd 
Weres das yeman frẽgt warumb / 
alle die vorgeſchriben ding / einen ſol 
lichen louff haben / So ſoltu antwoꝛten 
das das geſtirn alſo geordiniert iſt 
von der erſten ſach die da von dem an 
fange alle ding geordiniert nach der / 
hohen ordenung Vnd die ſelbe erſt ſach   
dient einer ÿeglichen krafft nach irer eyg 
ennen begerung irer nature ·

 
De oꝛb ionis

DArnach Nach Saturnus ſo Reng 
nÿeret jupiter ein ſollicher pla⸗ 
net mit ſiner gnad vnd mit ſiner 
krafft Vnd der ſelbe planet der ordiniert 
die materie ʒů einer enpfahung ir ge⸗ 
ſtalt / Das der ſame ein menſchen geſtalt 
anſich wirt neͣmen vnd formiert die 
gelider / Vnd mit ſiner hitʒe ſtercket er 
die materie der frucht vnd mit ſiner 
fúchtekeit herfúlt er die materie der / 
frucht Vnd alſo einer ſollichen materie 
wirt gegeben der ander monat vnder 
der herſchafft vnd vnder dem gewalt 
des planeten der da wirt genant jupiter .

 
De oꝛbe maꝛtis

Ʒů dem Dritten male So kumpt 
der planet der genant iſt mars 
ʒů der frucht mit ſiner jnflieſſung 
der ſelbe planet mit ſiner hitʒe vnd mit / 
ſiner trúckenung / Der ſchöpffet die bein 
vnd die ſchenckel / an dem menſchen / Vnd 
ʒerteÿlt die von einander / Vnd von den   
ſÿten vnd deÿlt die arme von einander Vnd 
ſcheidet den halß von dem höupte Vnd / 
formiert das hoůpt Vnd diſer wirckung 
wirt gegeben der dritt monat / ſo die fro 
we mit dem kindelin gẽt ∴

 
De oꝛbe ſolis

So die froũwe inden vierden mo 
nat gẽt mit dem kinde So kumt 
die crafft der Sũnnen Vnd drúck 
et jn vnd ſchöpfet das hirn Vnd bútet 
der ſele ein verſtentlich bewẽgung Vnd 
das iſt war nach dem ſÿnne der artʒat 
Vnd ettlicher meiſter jndem geſtirn / 
Doch nach dem ſinne der naturlichen 
meiſter / ſo wúrt das hertʒ vnder andern 
gelidern vnd ſtúcken an dem menſchen 
ʒů dem erſten geſchöpfet Vnd das von 
des hertʒen krafft alle gelider werden 
geborn Vnd dis wirckung wirt der ſun 
nen gegeben / ſo die froũw mit dem kinde 
gẽt jndem vierden monat Ouch ſprech 
ent Ettlich das die ſunne ſÿ ein wurtʒel 
der lebendigen krafft ∴

 
De oꝛbe veneꝛis

JN dem fúnfften monat ſo volbringet der   
planet der da Venus heiſſet ebenung 
ettlicher ußwendiger gelider an dem / 
menſchen inder můter libe mit ſiner kraft 
Vnd beſchöpffet ouch ettlich gelider aller 
dinge vßwendig an dem menſchen ſũn 
derlich mit namen die ören die Naßlöcher 
den munt die meͣnnlichen růten das do 
inlatin heiſſet Virga vrilis Vnd ſchöp 
fet auch an den frouwen die Mũtʒen vnd 
die brúſtelin vnd die andern ſchemmigen 
gelidern vnd deÿlt ouch die hende vnd 
die fůß von einander vnd ouch die finger 
Vnd die wirckung hãt der planet ve⸗ 
nus jndem fúnfften monat ſo die frõwe 
mit eim kinde gẽt vber die frucht 

 
De oꝛbe Meꝛcurÿ

JN dem Sehſten Monat die Ɉnflieſſung 
des planeten der Mercurio der formieꝛt 
das gemechte das ʒů der ſtime hört Das 
iſt die ʒen den rachen die gurgeln die 
lungen Vnd ander gelider da die ſtime 
Von wirt vnd ſetʒet die ougbrãwen 
ʒũſamen vnd macht die ougen Vnd / 
macht das die ougõpffel wahßend 
vnd ſchöpffet ouch das har vnd die 
löck vnd die nagel an den fingern vnd 
an den ʒehen Vnd die vorgeſchriben 
wirckung Hat der planet Mercurius   
Jn dem Sehſten monat ſo die froũwe mit 
dem kinde gẽt 

 
De oꝛbe luna.

An dem Súbenden Monat So maht 
der Mon der da luna heiſſet den 
wirckungen der frucht allen / 
ein ende vnd herfúlt ouch mit ſiner fúch 
tung die breitung des fleiſches Venus 
Vnd Mercurius die ʒwen planeten die 
geben dem cörpel des kindes miteinander 
fúchtekeit Vnd damit ſpiſent ſie die frucht 
inder můter libe Vnd dis wirckunge des 
mones die wircket der mon indem ſúb 
enden monat als die fro mit eim kinde 
gẽt Vnd darnach ſo habent die ÿnflieſ 
ſunge des planeten der ſaturnus heiſ 
ſet den achſten monat ſo die froũw mit 
eim kinde gẽt vnd der ſelbe planet der 
macht vaſt keltung vnd druckenung 
Vnd dauon beʒwingt er vnd ſchmũck 
et die frucht inder můter libe ʒůſamen 
Vnd darumb ſo meÿnent ettliche Mei 
ſter des geſtirnes das die frucht die jn 
dem ſelben monat geborn wirt die iſt 
ſieche oder tote oder ſtirbt aber ſchier 
vnd der ſinn wúrt hernach baß her 
lutert ∴

   
De duodecim 
ſignis ʒodÿaci

Es iſt Aber ʒůwiſſen das die geli- 
der des libes / der da gelider hat díe 
ſelben gelider werdent ʒůgege⸗ 
ben den ʒwölff ʒeichen die da ſint an / 
dem kreÿße des himels der do inlatin 
heÿſſet Ʒodÿacus vnd gẽt an dem himel 
von dem vffgang der ſunnen bis an 
den Nidergange der ſunnen ∴

 
De Aꝛiete

DAs Erſte ʒeichen an dem ſelben / 
kreÿße heiſſet ein wider Wanne 
die ſunne vnder dem ſelben ʒeich 
en louffet / ſo grůnd meͣſſeclich wermung 
vnd fúchtung ſo iſt danne bewẽgúng 
ʒů der geburt Vnd darumb die bewe- 
gung der ſunnen das verſtẽn ich wanne 
die Sunne loufft vnder dem ʒeichen aries 
das iſt ʒů tútſche ein wider der ſelb louf 
wirt geheiſſen ein anfang des lebens 
vnd ein wurtʒel der lebendigen krafft 
Vnd darumb ſo wirt dem ſelben ʒeich 
en das da Aries heÿßt gegeben ʒů re⸗ 
giern das höubt an dem menſchen vnd 
das ʒů dem höubt gehört Wanne das   
ſelbe ʒeÿchen Aries das iſt das höchſt be⸗ 
ſte vnd wirdigeſt ſtúcke das an dem himel 
iſt Vnd iſt ein anfang der ʒerteÿlung des 
kreÿß an dem himel der do ʒodÿacus heißt 
vnd geteilt wirt jn ʒwölff ʒeichen vnd / 
das höpte an dem menſchen das iſt das 
Edelſt vnd das wirdigeſt gelide des libes 
Darumb iſt möglich das das ʒeichen vnd 
ſtúck des himels das indútſchem widder 
heiſſet das höubt Regier Wanne ſo die / 
ſunne loufft vnder dem ſelben ʒeichen 
ſo git die ſunne der natur hitʒe vnd fúch 
tekeit Vnd darumb ſo iſt die ſunne ein / 
anefang des lebens indem menſchen vnd 
wirt geheÿſſen ein anfang des lebendí 
gen geiſtes 

 
De thauro

DEn ʒeichen das da heÿßt Thau 
rus vnd dútſche ein ſtier dem wirt 
gegeben ʒů regiern der halß an 
dem menſchen 

 
De geminis

DEm ʒeichen das da Gemminis heiſ 
ſet vnd in dútſche ʒwifaltige ge 
ſtalt Dem werden gegeben ʒů re 
giern die achſſeln an dem menſchen in   
der můter Libe ∴

 
De cancro

DEm ʒeichen das da heiſſet Cantʒer 
vnd in dútſch krebs dem wũrt ge 
geben ʒů regiern die arm an dem 
menſchen vnd die hende ∴

 
De Leone

DEm ʒeÿchen das da Leo heiſſet vnd 
Jn dútſch lẽwe dem wirt gege- 
ben ʒů regieren die Bruſt des / / 
menſchen Vnd dÿafragma das iſt die hũt 
die vmb die gelider gẽt die do doũwen als 
vmb die lebern Vnd das hertʒe ∴

 
De virgine

DEm ʒeÿchen das do heiſſet Virgo 
Jn dútſche ein kúſcher man oder 
frowe wúrt gegeben ʒůregiern 
der mage des menſchen Vnd das ÿngeweÿ 
de Vnd die ripp des menſchen vnd die milich 
Vnd die ſelben gelider meÿnent die meiſter 
ſige das mittelteÿl an dem Libe v́ber ſich / 
vffe Vnd daſſelb mittelteÿl des libes wirt   
gegeben ʒů Regiern ein teÿl deß Kreÿße / 
ʒodÿaci daſſelb teÿl heißt Septemtriona 
lis 

 
De Libꝛa

DEm ʒeichen das do Heiſſet Libra 
Jn dútſche die wage wirt gege 
ben ʒů Regiern das ander teÿl / 
des libes mit  die Nÿeren Vnd das 
ʒeichen iſt ein anfange der ander gelider

 
De Scoꝛpione

DAs ʒeÿchen das da Scorpio heißt 
das iſt indútſchem Schertʒfedeꝛ 
das regiert die ſchẽmlichen geli⸗ 
der die da ſtend an dem menſchen es ſÿ fro 
oder mann ∴

 
De Sagitaꝛio

DAs ʒeÿchen das da heiſſet Sagi 
tarius indútſche ein ſchieſſer das 
Regiert die Naßlöcher vnd die / 
hüffe Vnd die hindern gelidern da die 
natur iren vßgang hat vnd vß lãt ∴

 
De capꝛicoꝛno

CApricornus das ʒeÿchen Jn dútſch   
genant Steinbock . Regiert die Knĩwe vnd 
die ander nider gelider 

 
De aquaꝛio

DAs ʒeÿchen Aquarius jndútſch 
em genant Ein krůge das Regiert 
die ſchinbeine ∴

 
De piſce

DAs ʒeÿchen piſcis Jndútſchem ge 
nant fÿſche das regiert vnd for 
miert / die füſſe vnd die ſolen an 
dem menſchen Vnd iſt ouch das hinderſt 
ʒeichen an dem himel des vorgenannten 
kreÿße ʒodÿaci Vnd alſo iſt kurtʒlich ge⸗ 
ſagt von dem vrteil vnd dem ſinne der 
ʒwölff ʒeichen des kreÿß des himels ge⸗ 
nant Ʒodÿacus Vnd ſol nemen weͣnen 
noch glouben das diß vorgeſchriben 
dinge von den vorgeſchriben ʒeichen nit 
wãr ſint Oder das ſie ſuſt hertracht / 
ſint Wanne der gloub vnd die warheit 
diſer vorgeſchriben ding mag bewert 
werden mit vil bÿʒeichen Wanne es 
ſol ein yeglicher wiſſen ein beweͣrlich 
bÿʒeichen mercken das es vergifftig 
Vnd boſe iſt / das blůt vßʒÿehen oder be⸗   
rüren das glide des menſchen mit eÿm yſin 
ſo der mon loufft vnder dem ʒeichen das 
dann daſſelb gelit regiert vnd das iſt dar 
umb Wanne der mon gÿt vnd meret die / 
fúchtekeit / das begriffen wir mit vnſerm 
eÿgenne ſinne Vnd mögen das dabÿ meꝛck 
en wer fleÿſch nimpt vnd das nachtʒe leit 
an die ſtat do der mon hin ſchint ſo werdent 
wurm jn fleiſch wachßende das beſchicht 
aber nit ʒů einer ÿedlichen ʒit des monatʒ 
ſunderlichen ſo beſchicht es Wanne der 
mon iſt in ein ſúnderlichen weſen vnd das 
man verſte baß von dem mon ſo iſt ʒůwiſ 
ſen das vier weſen indem mon ſient Als 
Alberthus ſpricht indem Bůch des we⸗ 
ſens der ſunnen vnd des mones .

 
Das eꝛſte weſen des mones

DAs Erſt weͣſen des Mones iſt ſo der 
Mon enʒúnt wirt von der ſunnen 
vnd an wahßend iſt / bis er halber 
wirt vnd jndem ſelben weſen ſo iſt der 
Mon warm vnd fúcht 

 
Das Andeꝛ

DAs Ander weͣſen des Mons hebt 
ſich an wanne der mon halb iſt 
Vnd wert bis er vol wirt vnd   
jndem ſelben weſen iſt der Mon warm vnd 
drucken ∴

 
Das Dꝛitt

DAs dritt weſen des Mons hebt ſich 
an / ſo der mon an dem abenẽmen 
iſt Vnd wanne der mon am abnẽ⸗ 
men halber iſt / ſo iſt das dritt wẽſen vßgang 
en Vnd indem ſelben wẽſen ſo iſt der mon 
kalt vnd drucken ∴

 
Das vierd

DAs vierde weͣſen des Mons Hebt 
ſich an ſo der mon am abneͣmen iſt 
Vnd wert bis man den mon nimme 
geſehen mag Vnd bis er der ſunnen ʒůgefügt 
wirt vnd anderwerbe von der ſunnen an 
ʒünt wúrt vnd indem ſelben vierden weͣ 
ſen iſt der mon kalt vnd fúcht Vnd alſo / 
wirt der mon jn vieren gedeilt vnd jndem 
hinderſten teil macht der mon allermeiſt 
fúchtung / der fúchtung die da fil ding 
macht Vnd darumb wer das beſůchen 
welt von dem fleiſch obe ÿt wurme dar 
ynne wůchſen / Der ſolt es legen an des mo 
nes ſchin / So der mon wer indem vierden 
weſen Vnd darumb wanne der mon 
in allen dingen fúchtekeit meret Vnd   
das dann einer ſiner gelider eins an ſinem 
lib verſern oder letʒen mit eÿm yſin wölt 
Das iſt ein gelide an dem menſchen ſwer⸗ 
lichen wunt machen / vnd fúchtekeit ʒů 
fúchtekeit wúrde getan / die von dem mon 
keme vnd von der wunden / ſo wird der ſchad 
gemert / Vnd darumb ſo wiſſen lieben ge⸗ 
ſellen / Wie das ſÿ das ettliche froũwen 
die ſach dis dinges verhelnd das iſt ſo 
ſie machen das ein der ʒump we tůt / 
ſúnderlich ſo der mon iſt indem vierden 
weſen / Vnd ouch ettlich froũwen die ver 
borgen ſach nit wiſſen So ſient doch ett 
liche böſe froũwen die wol wiſſen des / 
mones wirckung vnd wirckende ouch / 
vil boſer ding Dauon wann der mann 
bÿ den ſelben boſen frõwen litde die damit 
kúnden Vnd ſo ſie es dem mann tůn wol 
len / ſo beſchicht dem mann ein grõſſe ſer⸗ 
ung an ſiner menlichen růten von der 
vergiftung wegen die ʒů der mennlich 
en růten kumpte vnd von des ÿſins we⸗ 
gen / das die boſen wib bÿ jn haben / da 
mitt ſie die mann ſtechen in ir mennlich 
Růten Als der böſen froũwen mit vrlop 
hůren ir ettlich wol gelert iſt mit der / 
bõßheit vmb ʒů gẽnne Vnd ouch jnandern 
bõßheiten Vnd weres ʒimlich dauon ʒů 
reden Jch wölt ettwas ſchriben von der 
boßheit damit ſie vmbgend . Aber ich 
förcht minen eigenen / ſchöpffer das ich 
nũtʒit heimlichs dauon hie noch anderſ 
wo heimlich wil ſagen Als die boßheit   
bÿ Ɉnen verborgen lÿt 

 
Gloſa

Hÿe Spricht die . Gloſe v́ber den / 
Texte das Ettlichen froũwen jr 
ʒit kumme in dem Erſten weſen des 
mones Ettlichen jndem andern weſen Ett 
lichen jm dritten weſen Ettlichen jndem / 
vierden weſen Darnach als ſie dann ge⸗ 
natúrt ſint eine warm vnd fucht die lid 
ent ir baſen ſo der mon núwe iſt bis er / 
acht tag alt wirt Ettlich frouwen ſint 
warm vnd drucken die lident ir menſtru 
um ſo der mon halber iſt am ʒů legenne / / 
bis der mon vier ʒehen tag alt iſt vnd ettliche 
ſtund Ettlich frouwen ſint kalt vnd trucken 
die lident den ſelben flúß ſo der mon voul iſt 
bis er drÿewochen alt wirt vnd ettlicher 
ſtund Ettlich froũwen ſint kalt vnd fúcht / 
den kumpt ir ʒit ſo der mon halber iſt an 
dem abenemen bis der mon vier wochen 
alt wirt vnd Ettlicher ſtund vnd ander 
werb von der ſunnen ſinen ſchin enpfã 
het .

 
Expeꝛimentum

Nũn ſint die Böſen froũwen indi 
ſen ſachen eins teils als wol gelert 
das ſie die natur des mones vnd   
die ʒit der froũwen als wol wiſſent als es 
dauor geſchriben iſt vnd ſúnderlichen / 
Wanne der mon indem vierden weſen iſt 
Das wirt wanne er an dem abneͣmen hal 
ber iſt bis er vier wochen alt wirt vnd ett 
licher ſtund Vnd ſo dann die ſelben boſen 
froũwen ir baſen geladen haben ʒů der 
ʒit vnd ſo ſie ſich rechen wöllen gegen ett 
lichen geſellen / ſo legent ſie ſich ʒů ÿn vnd 
habent ein geʒwidig ſpiʒtig yſin bÿ jn 
Vnd ſo der man die natúrlichen wercke 
mit der frouwen vnderſtat ʒůtůnd ſo ſticht 
ſie jn mit dem ſelben ÿſin in die mennlich 
en růte inder alle adern des libes ʒů ſamen 
kumment Vnd werdent die adern alſo ge⸗ 
ſtochen vnd löcherecht mit dem ÿſin vnd 
den fluß den die froũwe lidet ʒů der ʒit 
der get indie adern Vnd ʒerteilt ſich die 
ſelbe böſe vnreÿne materie indie adern / 
vnd in den libe des mans vberal vnd iſt 
die ſelbe materie die jnlatin Menſtruum 
heißt als böß an ir ſelber Als Ariſtoti 
les ſpricht jndem Bůch de Sompno et 
vigilia das iſt indem bůch das da von 
dem ſchlaff vnd der wachung ſagt welhe 
frouwe den ſelben fluß hãt vnd ʒů der 
ʒit in einen Spiegel ſicht der ſpiegel wirt 
geſchaffen als ein blůtiger wolck Vnd / 
iſt der ſpiegel nũwe ſo kan man gar kumm 
die rötung vſſer dem ſpiegel bringen Jſt 
Aber der Spiegel alt ſo bringt man die   
Rötung lichteglichen vſſer dem Spiegel Dar 
umb ſollen ſich die mann hůten vor allen / 
dingen das ſie bÿ den froũwen nit ſchlaffen 
ſo ſie den fluß haben Wanne groſſer ſiech 
tag dauon kumpt vnd die manne vſſetʒig 
dauon werden oder ander ſiechtag dauon 
kumpt dem nit ʒůhelffen iſt ∴

 
Aliud expeꝛimentum 
De luna

Sicherlich Die Erſten wirckung des 
mones ſo er iſt in ſinem vierden we 
ſen die mögen wir noch herlútern 
mit einer ander bewerung Die da enpfang 
en wirt Darumb das die ſchin des mones 
die do nachtes ʒů den fenſtern ÿn ſchinde 
in die kammern úber die betſtat da die lúte 
ligent Die ſelben mones ſchin die alſo úber 
die lut ſchinent die machen das den lúten 
die höubt we werden tůn vnd machend 
ouch das die lút den flúß der naſen ge⸗ 
winnen .

 
Gloſa

Und das iſt vnd meint die ſach die 
vorgeſchriben iſt Wanne der / 
mon iſt in merer fúchtekeit wann 
des mones ſchin machent fúchtekeit / die /   
ſelbe fúchtekeit verſteckent die kleine ſchweiß 
löcher an dem höubt Vnd wann die natur 
anhebt ʒůwircken vmb das hirn das / 
ouch fúcht iſt von natur vnd kalt ſo lãt / 
die fúchtekeit des mones die dünſt von dem 
höpt nit gen Vnd alſo kumpt die fuchte⸗ 
keit heraber indie naſen oder indie bruſt 
Vnd alſo gewint der menſch den naß bõße 
dauor ſich ein yeglich man hůten ſol Wan 
ne als die artʒat wöllen / ſo iſt der naßböß 
ein kranckheit aller kranckheit Der ſchier 
geſunt ſoll werden der den naßböß hat der 
ſol ſich hungern vnd ſol vaſt wachen vnd 
lútʒel eſſen ſo gẽt  der ſelb fluß abe .

 
Notandum

Hÿe wil der Meiſter ſagen von / 
den jnflieſſungen der planeten 
dem menſchen die dem lib vnd der 
ſele ʒügehörend mit einander Vnd hebt 
ſich der Texte alſo an Aber nach di 
ſen vorgeſagten dingen ſo ſollen wir nũn 
wider gen ʒů den inflieſſungen der pla⸗ 
neten die da die alten meiſter haben ge 
heiſſen götde die ſelbe inflieſſen gehöꝛt 
der ſele vnd dem Libe ʒů des menſchen

   
De filio Saturni

SAturnus der iſt der Öberſt planet 
vnder allen planeten Vnd iſt 
treͣg vnd ſchwer vnd Welcher 
menſch vnder jm geborn iſt der iſt alſo ge⸗ 
ſtalt Als hernach geſchriben iſt Er hãt 
ʒů dem Erſten ein dunckel farwe an ſinem 
libe vnd iſt vol hars Vnd iſt jn ſin har ſleht 
Vnd swartʒ vnd iſt vnder ſich gericht an / 
ſÿm höubt vnd iſt jm ouch ſin har hert / 
Vnd hatt einen böſen vngeſchaffen bart 
Vnd hat ouch ein clein bruſt vnd hat ſch 
nitt vnd ʒeichen inden rÿhen / beʒeichenlich 
nach einer geſtalt einer figur Vnd nach 
der ſele ſo iſt der ſelb menſch geborn das / 
er vil nidig vnd heſſig iſt Vnd hat vil bõß 
heit an Ɉme vnd iſt trurig Vnd böſe vnd 
hatt ſtinckende vnd böſe cleider lieb vnd 
die tůt er ouch gern an vnd wirt ouch nit 
vnkúſche Vnd des meren teils / ſo hat er 
die minne nit lieb ſunder ſo erſchricket / 
er ſere ab der minne Vnd dauon iſt kurtʒ 
lich ʒůwiſſen das nach der meinung vnſeꝛs 
meiſters der vmb dis kunſt wol weiß / 
Wer der menſch iſt der vnder dem plane⸗ 
ten ſaturno geborn wirt der hatt alle boß 
heit an ÿm anlibe vnd an ſele .

   
Notandum

Uon diſen vorgeſchriben planeten 
wegen iſt ʒů wiſſen Vnd von den 
nachgeſchriben planeten Das die 
alten natúrlichen meiſter die hÿeſſen / 
Jn iren ʒiten die Súben planeten göte der 
natur Wann ſie ſehen durch die infließ 
ung der planeten die geburt vnd die ʒer 
ſtörung werden inden andern Creaturn 
die vff erden ſin Vnd ouch von ander ſach 
wegen Wanne vor Ariſtotiles ʒiten do / 
erkannten die alten naturlich meiſter nütʒ⸗ 
it von der erſten ſach / Das iſt von gott Vnd 
ouch von den vernũnfften Sũnderlich ſie 
ſprachent allein das die planeten gott 
weren Nun iſt der planet Saturnus / 
dunckel das meint nút anders dann / 
das er als höhe vnd als verꝛe von dem / 
erterich ist Wann ſin Sper da er an loũft 
Die iſt ʒů aller öberſt vnder dem achſten 
himel da die andern ſtern anſten Dauon 
ſprechen die meiſter des geſtirns das / 
der ſelb Saturnus als verꝛe ſÿ von der 
Erden als ob einer úberſich vffging / 
gegen dem himel Vnd allen dag xii 
milen gieng Der menſch kein aller erſt 
vber funff duſent Vnd ſibenhundert / 
Ɉãr Vnd in fúnffe vnd ſúbentʒig wochen   
Vnd darnach úber drÿ dag ʒů dem plane 
ten der ſaturnus heißt in ſin húlung ſiner 
Sper vnd erfúlt ſinen eigenen louff an ſiner 
Sper indriſſig iãren Vnd wer der ſelbe / 
planet der erden als nãhe als Ettlich ander 
planet er ʒerſtört vnd verderbt alle cre 
atur vff ertenrich vnd ließ nimmer kein 
tier geleben vff erden Ouch darumb 
hat der menſch der vnder jm geborn wirt 
ſwartʒ hãr Wanne der ſelb menſch iſt 
der aller böſten natur die da heißt Me 
lancolia Vnd iſt kalt vnd drucken Als 
die Erde vnd alle die / die da nit ʒů einer 
rechten ʒit gebart ſint ſo ſie alt gnũg / 
da ʒů ſigent die ſint des planeten kint 
Ouch habent ſie ein clein bruſt das iſt 
darumb wann ſie habent nit vil fúch 
tekeit vnd wermung die ſie doch mü 
ſten han ſolten ſie grõß vmb das hertʒ 
ſin Ouch habent deſſelben planeten 
kint hert adern vff den rihen vnd habent 
ouch vil böſes haß das meint das er ein 
böſe natur an ÿm hãt Vnd flÿſſen ſich 
ouch alle ʒit die lút ʒůbetriegen vnd ha⸗ 
bent auch vnkúſcheit nit lieb darumb 
das ſie kalter natur ſint Ouch iſt 
ʒůwiſſen als geſchriben iſt indem büche 
lin von den wirckungen der planeten 
Das ein kint das da geborn wirt in / 
der ſtund des vorgeſchriben planeten 
das wirt einer böſer natur die Ɉnlatin   
heiſſet Melancolia Vnd daſſelb kint wirt 
ein verreͣtter ein durechter gytig vnd get 
ÿm glúcklich ʒů allen dingen 

 
De filio ionis

Jupiter das iſt der ander planet Vnd iſt 
ſin ſper die nehſt nach ſaturno Vnd iſt 
ein kúngklicher ſtern Vnd glúchhafftig 
vnd ſüſſe vnd iſt ouch liecht vnd hat alle 
maß an ÿm vnd hat widerwertig wirck 
ung gegen dem vorgeſchriben plãneten 
Saturno Wann dem der da vnder Ɉupiter 
geborn wirt der ſelb menſch gewinnet 
ein húbſche antlit vnd liechte ougen Vnd 
einen ſinwellen bart Vnd beʒeichenlich 
ʒwen groß ʒen / die in ettlicher mãß von 
einander geteilt ſint Vnd die ſelben ʒen 
ſint vnder dem öbern lefftʒen des mundes 
Vnd git dem menſchen ouch ein gůt far 
we die wiß iſt vnd mit rotem vermiſcht 
an dem antlit vnd macht  ouch lang 
har Ouch macht der planet Jupiter 
den menſchen der vnder Ɉm geborn wirt 
nach der ſele gůt ʒúchtig Vnd wirt die 
recht vnd die geſetʒde vnd erberkeit lieb 
haben Vnd húbſche geʒierte kleider vnd 
wirt geluſtig vnd húbſche rede gern 
hören Vnd gůt geſmẽck geſallen Ɉm   
wol vnd wirt milt vnd reÿn vnd Barm 
hertʒig vnd frölich  .

 
Gloſa

Auch iſt ʒůwiſſen das der dugent 
hafft planet Ɉupiter ſin Spern 
hat ʒů ſtund nach dem boſen wiht 
Saturno Darumb das er ſiner bõßheit 
eins teils wider ſtẽe mit ſiner gůtheitt 
Vnd wer das nit es beſchehe vil boſer / 
ding vff erden Wanne es wirt gemein 
lich geſprochen Wẽr kein planet am 
himel Wann allein Ɉupiter erließ nimmer 
kein creatur vff erden verderben Ouch 
wirt der ſelb menſch der vnder Ɉm ge 
born wirt lang leben Vnd vnkúſcheit 
liebhaben Wann er hat vil fúchtekeit 
vnd wernung jn  ſelber da das 
leben Jnne gefůrt wúrt vnd genert / 
Auch iſt geſchriben indem vorgenannten 
Búchel von den wirckungen der pla⸗ 
neten Welcher menſch vnder dem pla 
neten Ɉupiter geborn wirt der wirt der 
beſten natur die inlatin ſangwinea heißt 
wirdig lieplich geluſtlich wiß lob 
lich erwirdig Ouch iſt der planet 
Júpiter nuntʒig mal als groß vnd funff 
werbe als als erterꝛich vnd iſt als hoch 
von dem ertenrich Vnd weres das   
einer v́berſich möcht gefliegen Vnd allen 
dag x milen flúg ſo Spricht ein gloſe das 
er aller erſt kein in ʒweÿ duſent iarn in 
fúnff hundert jarn jn acht Jarn jn Nũn 
wochen Vnd in fúnff tagen da der planet 
dem erterich aller nehſt wer 

 
Alia gloſa

Ain Ander Glõſe Spricht das 
einer aller erſt v́ber drú duſent 
iãr fúnffhundert xxxj jãr in 
Nũn wochen Vnd in fúnff tagen aller erſt 
keme da der ſelb planet der erden aller 
nehſt iſt .

 
De filio maꝛtis

MArs der planet heiſſet Ɉn dútſch 
ein ſtrit got Wanne der ſelbe / 
planet vnmeͣſſg iſt inder hitʒe 
Vnd Ɉnder trúckenung das er vil hitʒ 
vnd trúckenung hãt ſo macht er eins / 
teils den der vnder  geborn iſt einer 
roten farwe die dunckel iſt Vnd verbrent 
recht als die / die ſunne hãt verbrannt / 
Vnd die habent ouch lútʒel hars vnd 
kleine ougen Vnd hat mit einander einen 
krumben Lib Vnd einen groben Lib vnd   
nach ſiner ſele ſo wirt er trúgenhafftig 
Vnſtet ʒaghafftig ʒornig ein verreͣtter 
vnd ſeũwet mißhellung vnd ſtrit vnder 
die lútde vnd wirt ouch haffartig 

 
Gloſa

DJe Gloſe Spricht das Mars 
der planet warm vnd drucken / 
ſÿ vnd ſin hitʒ die ist ʒerſtörlich 
vnd ʒerhafft Vnd iſt allermeiſt vnmeͣſ 
ſige vnd iſt einer natur die Colera heiſſet 
vnd macht das ſin ſũn der vnder Jm ge⸗ 
born wirt der hat ein ſaffrãw farwe / 
mit ettlicher dunckelheit vnd hat einen 
krumben lib das meint das / die vberige 
hitʒe die fúchtekeit verʒert Nÿm ein bÿ 
ʒeichen bÿ eim riemen der naß iſt vnd 
weich Wanne man den an die ſunne leget 
ſo macht in die hitʒ krumbe Vnd darumb 
das er hoffartige iſt das macht die hitʒ 
ige natur Vnd das er lútʒel hars hat 
vnd cleine ougen das macht das er lútʒ 
el fúchtung hãt . Vnd wanne der ſelbe 
planet rengniert ſo macht er ein múß 
hellunge vnder den kúngen vnd den 
fúrſten Vnd meint das / das ſie geʒwi 
dig vnd ſubtil fúchtekeit in ÿn hant Vnd 
iſt ouch der menſch der vnder dem ſelben   
planeten geborn wirt gern ʒornige das / 
meint das er einer trucken natur iſt vnd 
iſt der ſelbe planet als verre von der erden 
als die Aſtronomi meinent das ein menſch 
allen dag ʒehen milen für von der erden 
v́berſich vffhin der keme aller erſt jn vier 
hundert jarn in nũntʒig jãrn jn ʒwölff 
wochen Vnd jn ʒehen tagen an die ſtatt / 
da der planet der erden allerneſt iſt vnd 
der ſelbe planet der iſt anderhalbe als 
groß als alles erterich vnd dar ʒů eins 
achtenteils gröſſer ∴

 
De filio ſolis

DɈe Sunne der planet der heißt 
jnlatin ſoll der iſt ein kúnglicher 
ſtern ein oug der welt vnd ein / 
liecht wirt er geheiſſen Vnd der menſch 
der vnder Ɉm geborn wirt der wirt feißt 
vnd gewint ein húbſch antlitʒ groß ougen 
Vnd ein wiß fãrwe mit vermiſter rötung 
Vnd macht in auch wol gebart vnd hat 
ouch lang hãr Vnd nach der ſele Als ett 
lich ſchriben ſo macht der ſelbe planet 
einen menſchen vnder  geborn einen 
glißner Vnd vßwendig gerecht ſchin 
als ettlich ſchriben vnd kumen alle 
groß wÿßheit Aber ich han ander 
funden die da ſprechen das der menſch   
geborn vnder dem planeten das der ſelb 
menſch iſt ein kúnglich menſch geiſtlich 
vnd get mit hoher kunſt vmb vnd mit 
groſſer andechtikeit Vnd ist wiſe vnd herſche 
Riche frölich der gůt vnd biderb lüt lieb 
hatt vnd iſt böſen luten fient Die ſun 
ne heißt wol ein liecht der welt Wanne 
alle planeten die haben iren ſchin von 
der ſunnen Vnd heißt ouch wol / ein oug 
aller welt Wanne als Ariſtotiles ſpricht 
das jndem andern Bůch der ſele die ſun 
ne die vberſchint vnd herlúchtet alle 
welt Vnd alles das vnder dem himel 
iſt Darumb heißt die Sũnne ein kunig 
licher ſtern Wanne ſie regiert die an 
dern planeten alle ſament DɈe ſunne 
iſt ouch hundert mal Sechtʒig vnd ſehs 
mãle groſſer wann alles Erterich Vnd 
iſt ouch die ſunne gröſſer wann kein ge⸗ 
ſtirn das an dem himel ſtet Vnd weres 
das ein menſch v́berſich kúnd gen ſo iſt / 
die ſunne als verꝛe von dem erterich das 
der menſch aller erſt keme da die ſunne 
dem erterich aller nehſt iſt jn vierhundert 
Ɉarn vnd in ʒwo vnd ʒweintʒig wochen 
vnd in ʒwölff tagen Vnd daʒů in driſ 
ſig jarn Als einander Gloſe Spricht 
vnd das Ɉoch ein menſch allen tag ʒe⸗ 
hen milen wegs gieng .

   
De filio veneꝛis

VEnus der planet iſt ein Stern gůt 
můtig Vnd macht den menſchen 
der vnder Ɉm geborn wirt húbſch 
Vnd aller meiſt an den ougen vnd an / 
den öbern augbraũwen Vnd iſt ouch / 
feÿſt inder mitteln mãſſe Vnd hat ouch 
ein mittel gröſſe an Jm Vnd nach der ſe⸗ 
le ſo iſt der ſelb menſch ſenfft vnd recht / 
nutʒlich wort vnd ſtudiert gern inliedern 
Vnd jnden jnſtrumenten die dem geſang 
ʒů gehörent vnd begert wolluſte vnd frö 
de ʒů haben Vnd dantʒet ouch gern ∴

 
Gloſa

Es iſt ʒůwiſſen Nach der Glõſe 
das jupiter vnd venus die ſient 
ʒwen gůt tugenthafft planeten 
Vnd mars vnd ſaturnus die ſient ʒwen 
vntugenthaft planeten So ſient die ander 
drÿe planeten Sol mercurius Vnd luna 
die habent ſich mittermãß Vnd dauon der 
menſche der vnder venus geborn wirt 
Jn dútſche ein mÿnner der iſt tugenthaft   
Vnd das meint das er ein wol geordiniert ge⸗ 
ſtalt hat an ſinem libe hat Welcher menſch 
ein húbſche vnd rechte geſtalt an ſinem libe 
hat der hat ouch húbſche vnd gerecht ſinne 
die da kummen von der ſele Welcher menſch 
aber nit ein recht geſtalt hat vßwendig an 
ſinem libe der hat ouch krumbe ſÿnne jnwen 
dig an ſinen ſinnen die von der ſele kumment 
Das bewert vnd ſpricht ouch Ariſtotiles 
in ſinem erſten Bůch der ſele vnd in eim 
andern bůch das inlatin phÿſonomia heißt 
da er ſpricht die vngeſtalt der ſele die vol 
get der vngeſtalt des libes nach .

 
Alia gloſa

Ain Ander Glõſe ſpricht weres das 
der menſch vber ſich gen dem himel 
vffhin kúnde gend Vnd allen dag 
vier milen gieng Der kem aller erſt an die 
ſtatt da der planet venus der erden aller- 
nehſt iſt in drú vnd ʒweintʒig Ɉãrn in Nũn 
wochen vnd in eim tag ∴

 
Alia gloſa

Ain Ander Glõſe Spricht der ʒehen 
milen wegs gieng des tages der 
kem aller erſt ʒů dem planeten venus   
in fúnfftʒig Ɉãrn Vnd in Nunvndʒweintʒig 
wochen vnd in eim tag wer alles erterich 
geteilt in acht vndʒweintʒig ſtúcke / So iſt der 
planet venus als gros als der ſtúcke eins 
Ouch ſpricht der texte das der menſche / 
gern frölich iſt der vnder venus geborn wirt 
der hat fröid lieb Vnd dauon die menſch- 
en die ein kalt hirn hant / Vnd iſt das die dieht 
hůffen warm ſient die ſelben menſchen lãß 
ent in ander ſorg nit alſo nach gãn / ſie ſint / 
ÿe frölich vnd begernde Vnd frowent ſich / 
ʒů ſpilen mit iren nÿeren da die vnkúſcheit 
jnnen verborgen litde ouch dantʒet er gern 
Es iſt ʒůwiſſen das ettwann wirt getantʒ 
et durch des willen das das gemüt frölich 
werd Ettwann das einer deſte baß möge 
verdoũwen das er geeſſen hat vnd alſo / 
ʒůtantʒen das iſt nit ſund . Ouch hatt / 
der menſch der diſes planeten kint iſt einen 
gůten ſÿnn ʒůlernen Vnd lernt ouch one 
groß arbeit in ein tag me dann einer jn 
einer wochen der vnder ſaturno geborn 
wirt

 
De filio mercurÿ

MErcurius der planet den die Aſtro 
nimi heiſſent einen nachfolger / 
der ſunnen vnd der ſunnen ſchin 
ʒůſamen ʒÿehen der macht den menſchen 
der vnder Ɉm geborn iſt mit ein geſchwinden   
lib Satis parue perſone vaſt vnd gnüg ein 
cleine perſon vnd einen húbſchen bart vnd 
einen dunnen bart Nach der ſele iſt er wiß 
vnd behend vnd hãt die Naturlichen kunſt 
lieb Vnd lernt ouch gern vnd iſt eins gůten 
ſitten vnd hat ein gůt geſprech vnd ſúcht 
vnd gewint in ſelber vil fröide Vnd iſt  
das ſelbe nit gar nútʒe gegen den frunden 
Vnd iſt ouch gůts rãts vnd iſt warhafft / 
Vnd hãt ouch weder teil noch gemeÿn mit 
haſſe oder vntrúwe Vnd iſt ouch nit arg⸗ 
wenig ∴

 
Gloſa

Nach der Glõſe iſt ʒůwiſſen das der 
Menſch der vnder Mercurio wirt 
geborn gern ſtudiert Wann er iſt 
behend alle ding ʒůuerſten Aber doch des 
ſelben planeten kind ſient dick arm Wann 
ſie habent nit ſorge wie ſie gůt úberkummen 
Als Seneca der meiſter der warff ſin gůt 
indas mer Vnd ſprach Jr alle böſten rich 
tům ir ſöllen erdruncken werden das ich 
ÿt von úch erdruncken werd Vnd der pla⸗ 
net Mercurius iſt als hoch von der erden 
als ob ein menſch allen dag úberſich vffging 
der keme erſt in fúnff vnd ʒweintʒig Ɉarn 
Vnd jnfunff wochen ʒů dem ſelben pla⸗ 
neten ob der menſch allen dag fúnff milen 
wegs gieng . Ouch iſt der planet Mer⸗ 
curius als grõß am himel ſiner Speren   
Als ein ſtuck des Ertenrichs weres geteilt / 
inhundert vnd ʒweÿ vnd ʒweintʒig ſtúck 
Welcher auch vnder Mercurio geborn wirt 
der iſt nit glúckhaftig ʒů gůt .

 
De filio lune

DEr planet Luna jn dútſche der mon 
der hat einen ſchnellen louff dar 
umb der menſch der vnder Ɉm ge⸗ 
born wirt der iſt wilde Vnd iſt nit vnder 
dienſtbar Vnd hãt ein ſinwel antlit vnd 
hat ein gerẽcht lenge das er weder ʒů 
lang noch ʒů kurtʒ iſt Vnd hat vngeliche 
ougen das eins gröſſer iſt weder das ander .

 
· Gloſa ·

NAch der Glõſe iſt ʒůwiſſen das 
der planet luna der niderſt iſt 
vnder allen planeten Darumb 
ſo ſagt er ʒů dem hinderſten von dem ſelben 
planeten Darumb wirt geſprochen das 
der mon ſÿ einer ſchnellen bewegung / / 
Wann er herfúlt ſinen louff in einer kurtʒ 
ern ʒit wann ein ander planet Vnd das 
meint das die ſper des mones cleiner iſt 
dann der ander ſper eine Vnd darumb   
das der mone eins ſchnellen louffes iſt So 
iſt der menſch der vnder jm geborn wirt / 
wild vnd vnſtet Vnd iſt einer edeln natur 
vnd begert alle ʒit ʒúbewẽgen alſo das er 
númmer ſtill geſitʒt noch gerůgt Vnd dar 
umb ſo kan der ſelb menſch númmer an keiner 
ſtat bliben ettwe langʒit vnd iſt der ſelb 
menſch nit ein gůter dienſt knecht vmb 
das / das er als wild iſt vnd vnſtẽt Wann 
der dienen ſol dem gehört ʒů das er ſteͣt 
ſÿe Ouch iſt der mon kalt vnd fucht dar 
umb hat er ein recht gröſſe an jm vnd das 
der ſelb menſch ein ſinwel antlit hat vnd / 
vngelich ougen das iſt von einer ſúnder 
lichen craft die der mon an  hãt Ouch 
iſt der mon ſinwel nach ſiner bewegung 
Vnd darumb ein ieglich ſinwel ding be⸗ 
weget ſich gern Ouch iſt der mon als 
Verre von dem ertenrich weres das ein 
menſch úberſich vff kúnde gen Vnd allen 
dag ʒehen milen wegs ging der kem jn / 
ʒwölff iarn vnd in achʒehen wochen vnd 
in dryen tagen dahin da der mon dem 
Erterich aller nehſt iſt Vnd iſt der mon als 
gros als ein dritteÿl des erterich Vnd iſt 
ʒuwiſſen das alle ſternen vnd alle ſtúck 
des himels / ire ampt die in götlichen 
ʒůgefugt ſient / alſo vollebringent vnd / 
wirckent ouch ſelber alleʒit / alſo Vnd wer 
dent ouch nimmer gehindert an ir wirck 
ung / als ferre jn ʒů gehört Vnd weres mög 
lich ʒůreden nach den dingen die vorge⸗   
redt ſint So werdent alle Nider ding alſo ge⸗ 
regiert die uff erterich ſient von dem himel 
vnd dem geſtirn Vnd daſſelbe regiern vnd 
ſchirmen das der himel das geſtirn důt / 
indiſen nidern dingen vff erterich das kan 
nit gewenden noch gehindern kein gaube 
des opffers kein criſtenlich gebett noch kein 
lebendig opffer noch ſuſt útʒit Damit ſich 
die welt ſtifft ʒůwenden das regiern des 
geſtirnes Alſo doch das das ſúnderlich we⸗ 
ſen verlihe ein ſöllich leben vnd einen ſolich 
en dode ∴ 
Nũn Möcht Ettlicher Begrifen vnd 
vahen mit diſen wortten in einer 
Ʒwifaltigen ſúnde ʒů dem Erſten 
Nach diſen vorgeſprochen wortten möcht 
beſloſſen werden wortlich das alle ding 
von notdurfftkeit müſten hergẽn vnd vol 
bracht werden noch wirckung des ge⸗ 
ſtirnes Alſo das es nit künd gewendt wer 
den . Ʒů dem andern mol möcht ettlicher 
nit glouben das ich wer ein ůber criſtens 
glouben / Den criſten glouben noch hútde 
dis tages frõwen vnd ander lůt döffent 
die nit wiſfend was ʒůuerstende iſt jn 
dem wort gloube das ſie gar ſicher in ir 
ſchoß tragent Darumb hier ʒů ʒureden 
das einer wÿtten herlúterung bedöꝛft   
das lãß man bliben hÿe an diſem teil Vnd 
als vil von diſen planeten vnd gemeinlich 
von der inflieſſung der öberſten das iſt der 
ſternen Vnd der ſpern indie Niderſten ding 
vff erterich ſÿ geſagt als vorgeſchriben 
iſt ∴

 
Gloſa 

ES iſt Nach der Glõſe ʒüwiſſen / / 
das Nieman vff erterich kein menſch 
die planeten vnd das geſtirn ge 
hindern kan an irem wúrcken Aber ein / 
wiß meiſter des geſtirns der jrrt die wirck 
ung der planeten vnd des geſtirns wol 
Alſo ſo ein meiſter des geſtirnes an dem 
geſtirne ſehe dab es kalt wolt werden / 
der beſchirmpt wol in einer warmen ſtu⸗ 
ben vor der keltunge vnd der wirckung / 
des geſtirnes Alſo wer das geſtirn her⸗ 
kennt der beſchirmt ſich wol / das  die / 
wirckung des geſtirnes nit geſchaden mag 
es ſÿ dann das jn armůt jrr Doch iſt der 
heilig criſtenlich gloube wider dis vor 
geſchriben dinge Wann man findet jn 
der alten ee das vnſer hergot dick geſenfti⸗ 
get wart von den alt vättern mit opffern 
vnd mit betden die Aſtronimi aber vnd 
die naturlichen meiſter das das geſtirn 
ſin wirckung hab als dauor geſchriben 
iſt Vnd ist ʒůwiſſen das Alberthus dar⸗   
umb nit vnglöbig iſt das er reht als die / 
Naturlichen meiſter vnd gloubt als ein 
Criſten man Wann wie das ſÿ das er ge⸗ 
ſprochen hab nach naturlichem louff das 
die planeten Vnd das geſtirn kein gebẽtt 
nit mög Jrꝛen ∴

 
Quaꝛtum capittulum

DJs iſt das vierde Capittel da Al⸗ 
berthus herʒúgt wie es kumm das 
ettwann me frucht oder kinde / 
dann eins inmatrice das iſt inder ſtatt do 
das kint oder do das in můter lib litde en 
pfangen vnd geborn wirt · Ʒů dem erſten 
gẽt er von dem ſynne vnd ſagt von einer 
andern materie Darnach gẽt er wider 
vff die materie da er jndiſem capittel von 
wil ſagen ∴

 
Pꝛimo

Ʒů dem Erſten Spricht der herꝛe / 
Alberthus Darumb das die ding 
die vorgeſprochen ſient mit eim 
durluchtigern liecht erkant werdent 
Vnd wie me frucht oder kinde wanne 
eins in der ſtatt inder můter libe die da 
heiſſet matrix geborn werdent So iſt 
es notdurftig ein wenigen ʒů gẽnd von / 
diſer materie an ein ander materie vnd   
ʒů gende von der geburt des menſchen vnd 
iſt ʒůwiſſen vnd ʒů lernen von der geburt 
der dÿer die da heiſſent vnfolkummelich 
tier Als flöhe vnd kefer vnd ander diere / 
die nit geborn weren eins von des ander 
ſamen Aber ſie werdent geborn von einer 
fúlen materien ∴ 
DAuon ʒůwiſſen iſt das die vnuol 
kummeliche dier Als ſient die fliegen 
Vnd ſolliche dier die werdent nit 
allwegen inder ſelben mãß geborn als die vol 
kummelich dier Als ſient die menſchen Eſel 
vnd ander dier do da eins von des andern 
ſamen geborn wirt Wann dis vnfolkumme 
liche dier werden nit geborn von dem vß 
gieſſenden ſamen eins andern dieres Sunder 
werdent ſie geborn von dem teÿl füler ma 
terie Als offenbar iſt indem vierden Bůch 
methaphiſice ∴

 
De Animalibus 
Jnpeꝛfectis

Obe aber die vnuolkummeliche dier 
geborn mögen werden von ſamen 
oder one ſamen da iſt ein ʒwÿfelung 
vmb bÿ vil meiſtern Aber Auicenna   
der went Vnd spricht da von Jndem Capit 
tel des Bůchs von dem ſintfluß das die 
vnuolkummelich dier vnd ein yeglich dier / 
mit ſamen vnd one ſamen geborn mogen 
werden vnd herlútert das auch Wann er 
ſetʒt das der ſintflúße vberãle durch alles 
lant möge werden vnd in eim ſollichen 
ſintfluße würdent verderbt vnd ʒerbroch 
en alle ding die das leben an ÿn hetden 
Vnd als er wil ſo alle lebendig dier von 
dem ſintfluß verdorben weren ſo wird 
ein inflieſſen indie ſchelmige materie der 
doten tier Vnd ſo die fũle werdent wor 
den vnd danne von der krafft des himels 
vnd des geſtirnes ſo werdent ander tier 
geborn vß der fulen materien Vnd wer 
dent die ſelben tier die vor waren Alſo 
das ein tier geborn wirt von den fulen 
materien Vnd dann darnach das ſelbe 
tier mit ſinem ſamen gebirt ein ander tier 
das jm glich iſt an der geſtalt Vnd alſo 
went vnd gloubt Auicenna das die 
tier geborn werden mit ſamen vnd anẽ 
ſamen Vnd das das múglich ſÿ ſo her 
lútert er das mit einem bÿʒeichen das 
man mit dem ſÿnne begriffen mag vnd 
Spricht weres das man frõwen hãr 
lõcke neme vnd die leit vnder feÿßt erden 
da miſt lit vnd das das beſchehe indem 
winter Darnach indem glentʒ oder jn 
dem ſummer vnd in einer vermögende hitʒ   
der ſunnen ſo wirt vſſer dem wibes har 
das ein locke hars iſt geborn ein langer 
ſchlang der clein vmbſich iſt Vnd der ſelb / 
ſchlang der alſo geborn wirt von der fúlen 
materien der wirt gebern ein ander ſchlang 
en jm gelich an der geſtalt von der vßgieſ 
ſung des ſamen vnd herlútert ouch Aui 
cenna ſin vorgeſchriben meinung von 
einer můß die ʒů ſinen ʒiten geborn waꝛt 
von fuler materien vnd die ſelbe můß 
gebar ein ander můß von irem eigenen 
ſamen Ander bewerung noch me ſetʒet 
er ʒů bewern das alle dier geborn wer 
den von einer fũlen materien vnd dar 
nach von irem eigenen ſamen Aber der 
bewerung iſt gnůg die da vor geſchri- 
ben ſtẽt Wanne es wer vnd wúrde ʒůlang 
diſe jnfallung von diſer materie wegen 
ʒů herlútern ⸬

 
Gloſa

Nach der Glõſe iſt ʒůwiſſen das ett 
lich froũwen me kind gebern wann 
ein kint vnd das beſchicht darumb 
das die frõwen vil ʒellen vnd kammern 
haben in matrice dar jn ſich der ſame 
ʒerteilt Ettwann gebern die frouwen / 
ouch me kind wann eins das kompt / 
ouch dauon Wann die frow̃e des kindes   
ſchwanger iſt worden darnach ſo lÿt ett 
wann der man an dem andern tag oder 
an dem dritten tag bi der froũwen vnd 
das dann des mans ſame in ein ander ʒell 
vnd kammern wirt enpfangen dauon 
dann einander kint geborn wirt in matri 
ce Ouch iſt ʒůwiſſen als der meiſter / 
Auerꝛnis wil indem fúbenden bůch 
Methaphiſice das Ettlich dier geborn 
werden von vßgieſſung ires ſamen 
Vnd ʒů einer ſolichen geburt gehörtt 
ein redelich ʒamen ſammelung eins manns 
vnd einer frouwen mit ÿnflieſſung der 
planeten Aber der dier die geborn wer 
den one ſamen da gehört ʒů das es ſÿ 
ein fule materie ouch mit ÿnflieſſung 
der planeten vnd die ſelben tier heiſſent 
vnuolkummeliche dier wann ir vnder- 
ſcheidenlich geſtalt ſint vnuolkomennlicher 
Wann die geſtalt der volkommen dier 
vnd iſt ouch ein ander ſach das ſie vnuol 
kommenliche dier heiſſen Wann der ſelben 
dier ſint vile die nit haben alle ir ſinne 
Als ettliche dier die gehörnd die gehöꝛent 
nit das ſient die bÿne Ettlich geſehen / 
nit als die Mũlwerffen Ettlich dier die 
enpfinden nit die berürung ſo man ſie 
anrüret als die Merſchwine das ſÿent 
die dier die da klebent an den merſtein 
nen .

   
Ɉmprobacio Opinio⸗ 
nis Auicenne

DAr ʒů kurtʒlich ʒů der vorgeſchri 
ben meinung die Auicenna hatt 
gehabt vnd ſinem wõne iſt ʒůant 
wortten das nit wãr iſt das Auicenna 
dauor geſprochen hãt vnd nach der be⸗ 
weͣrung Ariſtotilis So iſt der wãne Aui⸗ 
cenne valſch Wann als Ariſtotiles vnd 
ſin gloſierer Auerꝛnis meind indem acht 
ſten bůch der natur Als ein ÿeglich ding 
hat ſin eigen materie Alſo hat ouch ein 
yeglich ding ſinen eigenen wúrcker der 
das ding macht vnd wircket vſſer ſiner 
eÿgenne materie Wann als die materie 
manigerhandleÿ ſigent Alſo habend ſie 
manigerhand geſtalt ein ſolich materie 
hat ein ſolich geſtalt Darumb ſint ſie auch 
manigerhand wirckung ein wirckung 
einer materie iſt anders wann wirckung 
einer ander materie Als geſprochen wirt 
Jndem achſten Bůch Methaphiſice vnd 
Wann die dier manigerhand geſtalt / 
haben ſo werdent ſie ouch manigerhand 
materie haben Vnd dauon manigerhand 
wircker die die geſtalt vs der materie 
machend Wanne die meinung deß Na⸗ 
turlichen Meiſters Ariſtotilis indem / 
Súbenden Bůch Methaphiſice die iſt /   
als ich gloũb das die ſelben dier nach ir ge⸗ 
ſtalt mögen werden one ſamen vnd mit 
ſamen als geſuntheit die ettwan wirt 
von kunſt wegen Ettwan von natur vnd 
das hat ein vnderſcheid Wann die vol 
kom̄en dier werdent númmer geborn one 
ſamen Aber die meinung Auicenna die 
wolt ein widerwertkeit daran das die 
volkommen dier on ſamen vnd mit ſamen 
wũrden geborn Als dauor Auicenna 
geſchriben hat Anderwerb hat Ariſto⸗ 
tiles ein vnderſcheid von Auicenna wann 
nach ſiner lere jndem Erſten Bůch me⸗ 
theurorum die gemein verdilgung aller 
dier die da kumpt von fúr oder von / 
waſſer das iſt vnmúglich das die wer 
de inder natur Vnd was das meÿn das 
die  tier númmer kún 
den verderben gentʒlichen vnd gar mit 
waſſer oder mit fuẽr Das bewert der 
herr Alberthus vnd ſpricht das das 
ſintfluße wirt von eim geſtirn das da 
fůcht macht Vnd darumb iſt das das 
fúcht machend geſtirn einem teÿl deß 
erterichs beſchauwet vnd da fúchtung 
macht vnd ſintflúße So iſt ein ander ge⸗ 
ſtirn das ein widerweͣrtig wúrckung 
hat vnd trúckenung macht das iſt an 
eim andern ende vnd teil des erterichs 
Vnd macht trúckenung an dem ſelben 
andern teil des erterichs da danne das 
trucken geſtirn ſin ÿnflieſſen hãt Vnd   
darumb ein geſtirn macht allein fúchtekeit 
an eim teil des erteriches Vnd das andeꝛ 
geſtirn macht trúckenung allein an dem 
andern ende des erteriches Darumb 
iſt es vnmũglich das die rede Auicen⸗ 
ne war ſig das ein ſintfluß alle dier vff 
allem erterich verderb ∴

 
Gloſa 

NAch der Glõſe iſt ʒůwiſſen ʒů 
dem erſten das vſſer frouwen hãr 
ʒů einer ÿeglichen ʒit nit ein ſch 
lang geborn mag werden Wann es höꝛt 
ſúnderlich dar ʒů ein gerecht ʒammen / 
loũffung des geſtirns Das iſt wann / 
der mon iſt vnder dem ʒeichen des himmels 
Scorpio genant Jndútſchem ſchertʒenge 
fider vnd die ſunne vnder dem geſtirn oder 
ʒeichen Aries genant Jndútſchem wider 
Vnd ſo venus iſt vnder dem ʒeichen vir 
go Jndútſche genant Ɉungfroũwe Wẽr 
dann neme die hãr einer frouwen vnd 
ſie leit vnder heiſſen miſt ʒůwinter ʒit 
Wann dann die ſunne keme jndem gletʒe 
oder Ɉndem ſummer / ſo wúrt daruß ge⸗ 
born ein ſchlang Vnd das iſt die ſach 
das vs dem froũwen hãr ein ſchlang / 
wirt Wann das har wirt geborn von 
fúchtekeit oder von den dünſten die da    
riechen von dem hirn Nũn ſient ſöllich fúch 
tekeit inden frouwen vnuerdouwet Vnd ſient 
vergifftig vnd vmb die keltung an den fro 
wen die inden frouwen iſt Vnd von dem das 
die har fülend indem miſt Dauon wirt ein 
ſchlang vnd die ſelben hãr da der ſchlang 
vß ſol werden ſolman den froũwen abe⸗ 
ſchniden wanne die frowe ir ʒit lidet das 
menſtruum heiſſet Das iſt die ſach Wann 
ʒů der ʒit ſo ſient der froũwen har vergif⸗ 
tig Vnd von natur kalt von gebreſten we⸗ 
gen natúrlicher hitʒ die ʒů den ʒiten den 
frouwen kummen vndenne inden lib Vnd 
von mans hãrn möcht kein ſchlang ge⸗ 
born werden Wann die dünſt vnd die fúch 
tekeit inden mannen ſient wol verdouwet 
Darumb ſient ſie nit vergifftig vnd mö- 
gend auch die mans hãr nit bald fúlen als 
der frouwen hãr ∴

 
⁖ Notandum 

Auch iſt me ʒůwiſſen das Jndem bůch 
von den eigenſchafften der  geſchriben iſt Wann alle pla⸗ 
neten ʒůſamen geſammelt ſient vnder fúch- 
ten ʒeichen ſo wirt ein gemein ſintflũß Aber 
Ariſtotiles der wil das kein ſintfluß ge⸗ 
meinlich nümmer kumme durch alles lant 
Er wil wann an eim ende indem land 
gros geweſſer ſige Das in eim andern /   
land trúckenung ſÿ Ouch ſtẽt geſchri 
ben indem vorgeſchriben Bůch der Ele⸗ 
menten Wann alle planeten ʒů ſamen 
kummen ʒů heiſſen ʒeichen die in ʒodiaco 
ſient / ſo wirt ein gemein verbrennung 
des fúres / ſo wirt dann die welt alle ge⸗ 
meinlich verbrinnen Vnd das beſchicht 
vor dem Jungſten tag ⁘

 
De Animalibus perfectis 
Et inpeꝛfectis

Auch iſt ʒuwiſſen Das drÿerleÿ / 
tier ſient Einerlei tier heiſſent vol 
kummeliche tier als ein menſch Vnd 
ein leowe Vnd alle ander tier die da nit / 
geborn werden von fũler materie Danne 
das ſie geborn werden eins von des andern 
ſamen .  
Anderleÿ tier ſient die da geborn 
mögen werden von ſamen vnd / 
ouch von fuler materie Als ſient 
die fliegen vnd die ſchlangen als ouch 
declariert Auicenna  
Ettlich Tier ſient die nit von ſamen   
kummen Wann allein von fuler materie / 
als die flöhe die werden geborn von mülle 
vnd von horn vnd ein floch gebirt die ander 
nit mit jrem eigenem ſamen .

 
Notandum

Hÿe gẽt der Meiſter wider ʒů dem 
ſynne da er wil ſagen Wie das 
kummen möge das ettwan me kin 
de wann eins werd geborn inder můter 
lib Vnd ſagt ouch wie das kumpt das ett 
liche tier werden geborn õne ſãmen Vnd 
Spricht ʒůdem erſten alſo Darumb ſo 
ſollen wir widerkummen Vnd ſollen ſpꝛech 
en das ettliche tier werden geborn one / 
ſamen vnd was ſach das mein ſagt Ari 
ſtotiles aller baſt Ɉndem vierden Bůch 
Metheurorum da er ſpricht das die natúr 
lich hitʒe von ein ander teilet den vermiſt⸗ 
en lib Darumb das die natúrlich hitʒe 
die beſte fuchtekeit vßʒůhet vnd lãt das 
gröbeſt inder vermiſten materie Vnd 
iſt ouch daſſelb das alſo v́berig inder ma⸗ 
terie blibt naturlich vnd iſt doch nit vſſer 
ſcheidenlich hitʒe · Als Alberthus ſpricht 
die meÿnung des Naturlichen meiſters 
iſt das die materie von der ein tier ane 
ſamen geborn wirt Das iſt ein geʒwidig 
materie von fúchtekeit vnd jn der ſelben 
fúchtekeit Da wirckt die natúrlich hitʒe   
von dem teil des himels der natur der ma⸗ 
terien ʒůgegeben iſt indie materie der ſel 
ben teil des himels ein form ſol ÿn füren / 
eins ſolichen dieres Aber diß fúchtekeit 
ſcheidet die ietʒgenannt hitʒe von einander 
von eim ÿeglichen ſtuck der grobben vnd 
ÿrdiſchen fúchtekeit vnd iſt ʒůuerſtend 
nach der meinung des naturlichen mei 
ſters Jndem ſúbenden Bůch methaphiſice 
das dis geburt da ettlich tier von fuler / 
materie geborn von werden die ſelbe ge⸗ 
burt heißt inlatin Vninoca Jn dútſchem 
ein materie dauon mannigerlei tier kummen 
vnd beſchöpfet werden Vnd iſt die ſelbe 
materie Vninoca geheiſſen nach ir krafft 
vnd nit nach ir geſtalt Vnd darumb ſo / 
wirt ein ʒwifelung verleſte vnd ein wider 
ſtritung die ettliche gewũn ſient wider 
den meiſter ʒů ſagen / ſo ſie ſprechen ein 
ÿeglich ding das geborn wirt von einer 
materie / Die ſöllent ouch ein geſtalt han / 
Vnd ſind ouch einer geſtalt Das iſt wãr 
nach der kraft oder nach der geſtalt Als 
yetʒt geretd iſt ∴

 
⁖ Nota 

ABer iſt me ʒůwiſſen von der ſach 
wegen das Ettwann von einer / 
materien vil dier geborn werden 
Als mit vrlob gerẽt vſſer roßdrecken wer 
dent ettwan vil můß geborn Vnd ſölich   
mitgliche dier Vnd ettwan ſo werdent von 
einer materie geborn vil dier die da ſient 
manigerhand geſtalt vnd manigerleÿ var 
be vnd manigerhand figũrn Dis iſt alles 
ʒůuerſten von den volkommenlichen diern ∴ .

 
⁖ Gloſa 

NAch der Glõſe iſt ʒůwiſſen wie 
das ſÿ das die materie da die vn 
uolkommen tier vß werden die Jn- 
latin heiſſent Animalia jnperfecta nit ſÿ 
vninoca von der krafft des himmels der 
die materie ʒů eim dier macht So iſt ſie 
doch vninoca nach der geſtalt der natur 
des diers das an ſamen geborn wirt Me 
iſt ʒůwiſſen das die hitʒ des himels die 
da kumpt von den Ɉnflieſſunge der pla⸗ 
neten vnd des geſtirns die ſelbe hitʒe ʒer 
deilt die materien da die vnuolkummeliche 
dier vß werden Aber die ſelbe krafft das 
die hitʒe die materie ʒerdeilt oder die ma⸗ 
terie ʒů ſamen ſammelt gehört der hitʒ 
nit ʒů Darumb hat ſie die kraft von 
einer ſũnderlichen wirckung ⁘

 
⁖ Notandum 

Me iſt ʒůwiſſen als Ariſtotiles   
wil Jndem vierden Bůch Metheurorum 
Die vnuolkummelich tier werdent alſo ge⸗ 
born Als hernachgeſchriben iſt das das 
vßwendig vmb die materie / wirt ein hůte 
geborn Vnd inder materie vnder der hüt 
de / iſt ein hitʒ die begert iſt indie materie ʒů 
kummen von des himels krafft Vnd begert 
die ſelbe hitʒ vſſer der materie wider ʒů 
reichen vnd ʒůkummen / ſo mag ſie vor der 
hütde die vmb die materie iſt nit heruß 
kommen So wirt dann da geborn ein be 
wẽgung die ſich beweget inder mate⸗ 
rie úberſich vnderſich fur ſich vnd hinder 
ſich Darumb das / die hitʒe allenthalben 
begert vs ʒůkummen Vnd mag doch 
nit vß kummen vor der hütde die vmb die 
materie ist So wirt dann inder mate⸗ 
rie geborn ein geiſt der klopfft vnd bricht 
die hüt vff die vmb die materie iſt Vnd 
alſo wirt ein dier geborn oder me vß / 
manigerhand fuler materie Vnd das Ett 
wann ouch vſſer einer materie maniger 
hand dier werden die do vnuolkumme 
lich dier heiſſen das nit einerlei tier ſint 
das machet vnd wircket allermeiſt die 
himelſche crafft Wann manigerhand 
geſtirn des himels macht mangerhand 
geſtalt der tier ∴ 
Was es aber meÿn das me dier   
wann eins geborn werd ʒů mal von einer 
můter Das iſt die ſach das der ſame ʒer⸗ 
teilt wirt inmatricemn das iſt in die ſtatt 
da die frucht inder můter lib inlitde Vnd 
das iſt ſunderlich wãr Jnden volkummen 
diern Vnd iſt ʒůwiſſen das indem ſtúcke 
des libes das da heiſſt matrix vil ʒell 
en vnd kammern ſind / Vnd ʒůwelcher 
ʒit das beſchicht das des manns ſame 
der da abgeſchnitten wirt von dem ſa⸗ 
men des vatters alſo geſamet wirt das 
in ein ieglich ʒellen vnd kammern matri⸗ 
cis des mans ſame geteilt wirt / vnd en 
pfangen indie ſtatt des libes der můter 
Da die frucht inder můter lib in lidt / ſo iſt 
dann da einbeweͣgung / der geburt das 
Jn ieglicher kammern da der ſame litde 
ein frucht geborn wirt Vnd ein ſollich / 
bewegung der geburt das me frucht 
dann eine geborn wirt inder můter 
libe Die wirt genummen nach einer glich 
niſſe ʒů den vnuolkummen diern die von 
fuler materie geborn werden Wann 
Jnder ſelben fulen materie iſt ettwas / 
das iſt der ſtat glich da die frucht inder 
můter libe verborgen litde  die ma 
trix heißt Vnd iſt ouch inder ſelben fü 
len materie Ettwas das iſt dem ſamen 
glich inden volkummen diern vnd daſſelb 
iſt die fúchtekeit inder materie die wirt 
ʒerteilt durch die ſtet da die fule mate 
rie ein vß fürung hat Vnd darumb ſo 
werdent der ſelben dier vil die alle /   
vſſer einer materie / kummen Vnd das iſt die 
ſach der glichniſt der vnuolkummen dier 
mit den volkummen diern Wann recht / 
als ſich des mans ſame ʒerteilt inmatri 
cem Alſo ʒerdeilt ſich die fúchtekeit der 
fulen materien von dem körpel der ma 
terien indie teil der materien die alle 
einerlei ſind ∴ .

 
⁖ Gloſa 

NAch der Glõſe iſt ʒůwiſſen / 
das vnder den volkummen diern 
ettlich nit lang leben Als ſchwin 
vnd hund vnd ſoliche dier vnd die ſelben 
dier machend ander dier von Jn Ettwen / 
dick  Ɉãre Vnd machend ouch me wann 
ein dier ʒů mãl Darumb das ir geſtalt 
nit verdilget werd Vnd die ſelben dier / 
habent vil kammern in matrice Vnd ha⸗ 
bent ouch vil tütten damit ſi ir Ɉungen 
mit ſeÿgen Ettlich dier die lebent lang 
vnd ſint eins langen lebens Als menſch 
en pferd vnd Eſel Vnd die ſelben dier ge⸗ 
bernd vnd machend nit me Ɉung wann 
ein mãl  Ɉãr Vnd ouch ſelten me dann 
ein Ɉunges Vnd die ſelben dier habent 
nit vil ʒellen vnd kammern jn matricibus 
das vor dick geſagt iſt was matrix ſÿ    
DAuon ʒůwiſſen iſt das ettlich wol 
lent das vnder den menſchen ein 
froũwe nit me hat dann ʒwo kam 
mern in matrice ein kammern ʒů / 
der rechten ſiten Die andern ʒů der lincken 
ſitten Vnd als ſie wöllent ſo iſt es darumb 
wann von natur habent ſie allein ʒwo / 
tüten oder ʒwo bruſt Darumb das ſie al 
lein mögen geſpÿſen Ʒweÿ kindelin  
Ander Meiſter ſprechen das das 
die frouwe iij ʒellen oder kam 
mern haben Ein kammern ʒů / 
der rechten ſÿtten Die andern ʒů der linck 
en ſÿtten Die dritte mitten Jm lib Vnd 
das iſt ir meinnung Darumb das ettwann 
ein froũwe drú kint hat gehabt ∴ 
Ettlich Ander meiſter Sprechent 
das ein froũwe Nũn ʒellen vnd 
kammern haben in matrice vnd 
die ſelben ſetʒen drÿ ſunder kammern in 
matrice ein ʒů der lincken ſÿtten / ein 
kammern ʒů der rechten ſÿtten Vnd ein 
damitten Vnd die ſelben drÿ kammern 
ſint gedeÿlt yegliche in drú ſtúcke das / 
der kamern miteinander nũn ſind Vnd   
das meinent die ſelben meiſter es ſÿ dar 
umb Wann es ſig kuntlich das eins mãls 
ein froũwe Nũn kind ʒů mal gebar Vff 
ein worheit ʒůkummen von den vorgeſchri 
ben kammern wegen iſt ʒůwiſſen Als Ga⸗ 
lienus meint der groß Artʒat meiſter in 
ſinem Bůch von dem ſamen das nit me 
Wann ſúben ʒellen oder kammern ſind / 
in matrice der frouwen da des mans ſãme 
Jn enpfangen wirt Vnd darumb ſúb 
en kind mögent von einer froũwen ʒů mal 
geborn werden / iſt es das der ſãme des / 
mans geſamelt wirt indie ſúbenʒellen 
matricis ∴

 
⁖ Textus 

Hÿe Spricht der Texte das aber 
ettlich dier lang ſind vnd clein 
vmbſich Ettlich ſind ſuß kurtʒe / 
vnd clein vnd alſo eins clein das ander / 
grõß das iſt von manigerhand fúchte 
keÿt wegen ∴

 
⁖ De coleꝛico 

DArumb vſſer ein dier das einer 
trucken vnd heiſſer natur iſt wirt 
geborn eim tÿer Das da lang iſt 
vnd ouch rãn Darumb das ſich die hitʒe   
vaſt ſtrecket jn jm Darumb das es trucken 
natur iſt ſo wirt daſſelb dier nit gern / 
grõß vmb ſich ·

 
⁖ De flegmatico 

Us dem Tier das da fúchter vnd kal 
ter natur ist Wúrt geborn ein witde 
dier das gros vmbſich iſt vnd kurtʒe 
Wann waſſer fúchtekeit die iſt vaſt ʒer 
denlich vnd die keltung die geſtãtt nitt 
das ſich die waſſer fúchtekeit vaſt ſtrecke /

 
⁖ De ſagwineo 

ABer von eim Tier das warm / 
vnd fúchter natur iſt daruß wirt 
geborn ein mittels vnder langem 
vnd kurtʒem durch meͣſſig hitʒ vnd fuchte 
keit ∴

 
 De melancolico 

UOn eim Tier das von Natur druck 
en vnd kalt iſt Wũrt geborn ein tier 
das kurtʒ iſt Vnd ouch clein vmb 
ſich Wann die kelte die verhengt nitt / 
das / das die lang werd Vnd die trucken 
heit verhengt ouch nit das / daſſelb dier   
wÿt werd nach der lenge 

 
⁖ Exmelancolico 

ABer von eim TɈer das Kalter vnd 
trucken natur iſt doch nit von rech 
ter natur iſt Wann das die ſelbe kelt 
von trúckenung gebrant vnd gemiſt ſÿ 
mit hitʒe das dier wirt geborn lang vnd 
vaſt lange Vnd geſchwinde Dann wanne / 
die hitʒe ſiner wermũng macht das dier 
lang vnd die meͣßig trúckenung macht 
das dier dunn vnd clein .

 
⁖ De Coloꝛibus 
Complexionum 

Und ist ʒůwiſſen das der menſch 
der von natur hitʒig vnd trucken 
iſt der hat ein farw̃e als ſaffran 
ʒů dem dickern mãle / Der menſch der 
dann warmer vnd fúchter natur iſt der 
iſt einer roten farwen Der menſch der 
kalt vnd fucht iſt der iſt wiſſer von natur 
Der menſch der dann Trucken vnd / 
kalt iſt von natur der iſt ſchwartʒ vnd 
Alſo wann die materie des menſchen 
vermiſter natur iſt ſo iſt es notdurftig 
das die materie ouch vermiſt ſÿ mit der 
fãrwe 

   
⁖ Recapitulacio 

ALs Nũn Jndiſem Capittel wir ge⸗ 
hebt haben ein maß von der / 
geburt der vnuolkummelichen 
dier ʒů einer glichniſte ʒůwiſſen Wie 
me frucht Wann ein geborn werd von 
den volkummen diern vnd von den vnuol 
kumen diern vnd was das mein das / 
ein dier lang iſt Vnd das ander kurtʒe 
eins gros vmbſich eins klein vmbſich 
Vnd wie s eins ein farw̃e hab Vnd ſich 
das ʒů dem dickern male findt das iſt 
als jndiſem Capittel geſagt vnd iſt 
ouch geſagt von der ʒerteillung deß 
ſamen inden volkummen diern vnd jn 
den vnuolkummen diern ∴

 
⁖ Gloſa 

NAch der Glõſe iſt ʒůwiſſen 
ʒů dem erſten das ein dier an 
ders genaturt iſt wann das 
ander Das iſt darumb das maniger 
leÿ natur inden diern iſt / Wann nach 
manigerhand natur / ſo iſt ouch maniger 
hand grõs vnd clein an den diern Als 
Nun ouch in eÿm yeglichen dier ſint   
die vier natur der vier Elementen vermiſt 
das ſint die natur der Elementen hÿtʒ 
keltung Truckenung vnd fúchtekeÿt 
vnd nach den ſelben naturn ſo werden 
die libplichen geſtalt vnglichlich ver⸗ 
wandelt . Ouch werdent die tier an 
ir farw̃e verwandelt von manigerhant 
natur wegen die an den dieren iſt / 
Wann ſo ein dier fúcht vnd kalt iſt ſo / 
hat es ein ander farw̃e wann ſo es truck 
en vnd warm iſt von natur Wann die 
farw̃e an den diern / die inlatin heißt 
Qualitas ſecunda die kumpt von trúcke 
nung fúchtekeit keltung vnd hitʒe da⸗ 
uon die dier genatürt ſint vnd heiſſet 
daſſelb prime qualitates in latin ⸪

 
⁖ Colericus 

Auch Welcher Menſch heiſſer na 
tur iſt vnd truckener natur iſt 
die der inlatin heißt Colericus 
Der iſt rotde an ſinem antlit vnd iſt die 
rötung vermiſcht mit ſchwartʒer far 
we vnd die farwe ſchint ob ſie verbrant 
ſige Vnd der menſch ſchinet als ob er vnder 
den ougen von der ſunnen verbrant ſÿ 
Vnd iſt der ſelb menſch ſuſte am libe mit 
einander ſchwartʒ vnd hãt ouch ſchwartʒ 
har ∴

   
⁖ Flegmaticus 

WElcher Menſch dann fúchter vnd 
kalter natur iſt der hat ein bleich 
fãrwe Vnd iſt die vermiſt mitt 
wiſſer farw̃e Vnd ſuſt v́beral anlibe iſt 
der ſelb menſch wÿß vnd heißt inlatin 
flegmaticus vnd hat ouch wiß hãr ∴

 
⁖ Sangwineus 

WElcher Menſch aber einer fúchten 
vnd warmen natur iſt der heißt 
Ɉnlatin Sangwineus der hãt 
ein rõt varbe mit wiſſer farwen ver⸗ 
miſt Vnd iſt ouch ſuſt an dem libe gar 
nach miteinander wiß Aber doch iſt er 
nit als vaſt wiß als flegmaticus Wann 
die wiſſung hat ettwas rötung an ir 
Vnd darumb ein ſangwineus der hat 
gel har /

 
⁖ Melancolicus 

Die Natur die da drucken vnd kalt 
ſiſt die heißt Melancolÿa inlatin 
Vnd iſt ʒweÿerleÿ eine heiſſet 
ein verbrant melancolÿa die   
macht den libe an dem menſchen ʒůteͣtig 
Vnd lang vnd wirt die ſelbe fãrwe des 
menſchen der Melancolicus iſt geſchaf 
fen als die erd · 

 
 Alia melancolia 

Ein Ander Melancolia iſt die von 
natur nit gebrant iſt die ſelbe 
melancolia macht den lib des 
menſchen kurtʒ vnd geſtoſſen Wie Nũn 
hie vorgeſchriben iſt von den naturn 
der menſchen alſo iſt es glicher wiß ʒů 
uerſten von den andern diern . Wann 
als ein menſch ſangwineus heißt der 
Ander colericus Der dritt flegmaticus 
der vierd Melancolicus Alſo ſind die 
andern vnuernünftigen diern das ein 
heißt Sangwineus Das Ander cole⸗ 
ricus Das dritt flegmaticus Das vierd 
Melancolicum Animal

 
⁖ Tractatus Secundus 

Hÿe Hebt ſich an der Ander 
Tractat dis Bůches vnd 
hat der tractat vier Capittel 
vnd wil indiſem Tractat ſa 
gen wie die frucht einen vßgang hab / 
von der můter lib Das erſt Capittel dis   
Tractats das iſt von der Beſchöpfung Em 
brionis Jn dem andern Capittel lert er von 
dem vßgange der frucht Jndem dritten / 
Capittel wil er herlútern ettlich ʒůfellung 
von dem vßgang der frucht Jndem vier 
den capittel wil er ſagen von den ſunden 
der natur Jndem erſten Capittel des ander 
Tractatʒ dis bůchs Spricht der Meiſter 
Alſo Aber nũn fúrbas me nach der ma⸗ 
terie die vorgeſagt iſt von der geburt 
vnd von der beſchöpfung embrionis 
Jndem můterlichen libe Söllen wir vn 
ſer gemůt keren vnd ſollen ettlich ding 
trúren von der mãß des vßganges em 
brionis Darumb iſt ʒů dem erſten ʒů 
ſtudiern wie die drÿ ſẽle oder die drÿ 
meͣchtigung der ſele die genant ſind 
wachßend ſele jn latin genant Vegeta⸗ 
tiua anima die ſinnelich ſele jnlatin ge⸗ 
nant ſenſitiua Die vernũnftig ſele inla 
tin genant Jntellectiua anima kummen 
ʒů der materien der frucht oder mit 
welcher ordenung . .

 
 Notandum 

DArumb kúrtʒlich ʒůwiſſen iſt wie 
das ſÿ das von diſen ſeln ʒůſagen 
gehört ein ander Bůch ʒů das 
da genannt iſt das Bůch von der ſele / 
ſo ſollen wir doch einwenig von diſer 
materie berüren vnd iſt ʒůwiſſen Wann   
des mans ſame gegoſſen wirt indie ſtatt 
der frouwen lib die da heiſſet Matrix vnd 
ſich alſo darin geſammet hat ſo hebt ſich / 
ʒů ſtund der ſame an ʒů meren Vnd wann 
die matrix wol beſchloſſen iſt So kumpt 
die merung da ſich des mans ſame von 
meret von der vermögung / der wachß 
enden ſele Wann die abſchnidung oder 
vßgieſſung von dem vatter oder von / 
dem ding das da gebirt indem ſamen 
Jndie frouwen gegoſſen die ſelbe vßgieſ 
ſung ein wachßende vermögend die 
Jn latin heißt potentia vegetabilis Aber 
das iſt offenbar indem andern Bůch der 
ſele Wann der wahßende vermögung 
der ſel der ſind ʒweÿ werck mit namen 
gebern vnd von der fũrung nieſſen / vnd 
dauon ein bom gebirt den andern vnd 
ein dier ein ander tier Dauon iſt es ofen⸗ 
bar das von der wahßenden vermögung 
kumpt gebernde krafft 
ABer darnach ſo der ſame jnder 
můter libe iſt kummen Vnd dann 
die ʒit fúrſich fert inder ʒit da 
der ſame inder můter libe iſt ſo wũrt 
der materien dem ſamen inder můter 
libe die natur gegeben die da heißt ein 
merklich oder ein enpfinden natur oder 
ſele das Jnlatin genannt iſt Anima   
ſenſitiua Die erſt ſele das iſt die wahßende 
ſele die da iſt inder frucht die wirt erkant 
bi der bewegung die die frucht tůt. DɈe 
ander ſele die da jnlatin heißt ſenſitiua 
Jndútſche ein merckende ſele oder ein en 
pfinde ſele die wirt herkant bÿ den ver⸗ 
mögungen vnd bÿ den wercken die die / 
frucht oder das tier důtde Vnd habent 
doch die ſelben ʒwo ſelen kein vnderſchei 
den Alſo das ſie nit ʒwo ſunderlich ſele 
werden geheiſſen Wann ſie ſind ein merk 
lich oder ein enpfintlich weſen wie das 
ſÿ das es nit nach einer mãß ſÿe Vnd / 
das iſt das da ſpricht Ariſtotiles / 
Jndem Bůch von den diern Da er Spriht 
das die materie da die frucht vs wirt 
vnd inlatin Embrio heiſſet / die lebt ʒů 
dem erſten mit des Bõmes leben das iſt 
das ſich die frucht mert vnd wehßt als 
ein bom . Darnach lebt es mit eim en 
pfinden leben daſſelb leben heiſſet vita 
ſenſitiua Darnach lebt es nach dem le⸗ 
ben des diers des geſchlechts es wer⸗ 
den ſol Ouch wirt dem menſchen ʒů dem 
ſinnelichen leben vnd ʒů dem wahßenden 
leben gegeben das vernúnftig leben das 
jn latin heißt Vita Jntellectiua daſſelb 
leben der vernũnfft wirt geborn von der 
materien des mans ſamen ſúnderlich 
daſſelb vernũnftig leben Vnd die ver⸗ 
núnftig ſele wirt geborn von dem himel   
vnd daſſelb vernũnfftig leben iſt ein ende / 
Vnd ein volkummenung aller geſtalt die 
hie indenen vff erterich ſint Aber die / 
Artʒat die ſind gewõn dauon alſo ʒůre 
den das das erſt leben ſÿ verborgen / 
vnd heimlich das iſt das wahßende le⸗ 
ben Das ander leben das ſÿ ſchinde vnd 
offenbar das iſt das ſinnelich leben oder 
das mercklich leben Das hinderſt le⸗ 
ben das da heiſſet vita Ɉntellectiua das 
ſelb leben iſt ubertreffen vnd erwirdig 
Von dem erſten leben iſt der ſinn der na 
tur von dem andern leben iſt der ſinn 
eins diers Von dem kümende die fúnff 
vſſerlich ſinne das iſt geſicht vnd gehör 
de Smeckung verſůchung vnd berürung 
vnd der ſin des willen der inlatin heißt 
ſenſus voluntarius Von dem drit 
ten leben iſt ein geiſtlicher ſÿnn vnd da 
von kumpt ein betútung das der menſch 
alle ding kan genennen vnd weiß wie 
alle ding heiſſen Vnd kumpt ouch dauon 
vernunft vnd beſcheidenheit vnd ver 
ſtentnúſſe vnd herfarung das der menſch 
ſtudiert vnd lernt v́bel vnd gůt was / 
er wil Vnd alſo ſölich ding die dem hinder 
ſten leben ʒů gehörnd das vita Jntellec 
tiua heißt 

 
 Gloſa 

NAch Dem iſt ʒůwiſſen das die /   
wahßend ſele der frucht wirt gegeben mit 
dem ſamen der da von dem vatter kumpt 
jnder froũwen libe vnd die wahßend ſele 
die hat dis wirckung das ſie macht be⸗ 
wegeung vnd gebirt vnd ſpiſet die frucht 
Darumb ſo gebirt ein bõm den andern 
wann ein bõm hat ouch ein wachßend 
ſele Ouch wellent ettlich meiſter das der 
frucht ʒů dem erſten werd gegeben die 
wahßende ſele Darnach die ſinnelich 
ſele vnd darnach die vernünftig ſele 

 
⁖ Notandum 

Auch iſt ʒůwiſſen Als Ariſtotiles / 
will indem achſten Bůch von den 
diern Wann der ſãme kumpt von 
dem manne indie ſtatt der můter libe die 
da matrix heißt / ſo wechßt ein geiſt der 
da iſt ein craft der ſele vnd der ſelbe geiſt / 
kumpt von der hitʒe der ſunnen vnd von 
der naturlichen hitʒ die da indes mans 
ſamen iſt vnd ſolich naturlich hitʒ die fůrt 
vnd mert die frucht Aber hitʒ die von fũer 
iſt die ʒerſtört vnd trucket ein ieglich ding 
Ouch iſt me ʒůwiſſen das die vernúnff 
tige ſele die jnlatin heißt Anima intellec⸗ 
tiua die kumpt nit von der materie des 
ſamen des mans ſúnderlich ſie kumpt von 
dem himel als Ariſtotiles wil indem ach 
teſten Bůch von den diern Vnd dar⸗   
umb ein ſolich ſele iſt allein dem libe ʒů 
geeygnet nach den wirckungen die die ſele 
Jndem libe důt vnd hat die ſele die da in 
tellectiua heißt vnd dem menſchen ynge 
goſſen wirt von gott vnd von dem himel 
ein glichniſte mit dem libe Als die ſunne 
mit dem lufft Wann recht als der lufft / 
von der ſunnen enʒúnt wirt Alſo hat der 
lib ſin leben von der ſele vnd glicher wi 
ſe als das liecht der ſunnen ʒů dem luft 
kumpt des tages vnd nachtʒe wider vß 
dem lufft kumpt Darumb iſt es des nach 
tes finſter vnd wirt doch das liecht der / 
ſunnen nit ʒerbrochen ſo es nachtes von 
dem lufft geſcheiden wirt Alſo kumpt 
die vernúnftig ſele ʒů dem libe des menſch 
en vnd ſcheidet ſich ouch von jm ſo der menſch 
ſterben ſol vnd ſtirbt doch die ſole nitt / 
Als die göttlich geſchrift wil / ſo wirt die 
vernunftig ſele von gott geſchöpfet vnd 
als vil menſchen enpfangen werden / 
von mennlichem ſamen als vil ſele wer 
dent von gott den menſchen yngegoſſen 
vnd beſchaffen ∴ .

 
Quo menſe puer exeat 
vterum maternum

Hÿe Hebt ſich an das Ander Ca⸗ 
pittel dis andern Tractats dis 
Bůches da der meiſter ſagen wil   
wie das kint vß der můter libe gang Vnd 
ſpricht als aber die ʒit des vßganges des kin 
des von der můter libe die iſt ʒů dem dickern 
male indem Núnden monat Ettlichen frõwen 
jndem ſúbenden monat Ettlichen jndem ach 
teſten monat Ettlichen jndem vierden monat 
vnd vnder dem vierden monat gẽt das kint 
nit von der froũwen Ettlichen frouwen kumt 
das kint indem andern monat vnd die ſelben 
froũwen bringent das kint nit ʒů einer 
naturlichen rechten geburt Da wirt nitt 
anders geborn dann ein ʒammen gebacken 
materie von fleiſch die ist geſchaffen als / 
milche vnd das den froũwen alſo die kinde 
abgẽnd das beſchicht in von vil ſachen we⸗ 
gen . Ʒů dem erſten das ir natur ʒerbroch 
en iſt . das ander das ſie ſich ʒůvil bewegen 
das die matrix das iſt das fleiſchin geedẽr 
da die frucht jnne verborgen litde das / 
wirt ʒerbrochen oder von vile ander ſachen 
wegen Darumb  die böſen 
frouwen die inder boßheit gelert ſint Wann 
ſie enpfindent das ſie mit kinden gent / ſo be⸗ 
wegent ſie ſich von einer ſtatt ʒů der andeꝛn 
oder von eim dorff ʒů dem andern Vnd ſpꝛing⸗ 
ent vnd dantʒen vnd tůnd vil me böſſer ding 
Vnd ʒů dem dickern mal ſo tribent ſie vaſt / 
vnkúſcheit vnd ſere vnd ringent vnd bůbent 
mit den mannen Darumb das ſie herlö⸗ 
ſet werden Vnd in das kinde abe gee vnd 
mit der vnlúſtheit die ſie alſo triben da en 
pfahend ſie fröide von vnd vertribt jnen 
die trurekeit die ſie ſolten haben vmb ir /   
boßheit die ſie getãn haben bis Ɉnen ir kinde 
abe ſigent gangen ∴

 
⁖ Gloſa 

Die Glõſe Spricht das der Nũnd 
Monat der frucht von natur gege⸗ 
ben iſt vmb das der nũnde monat 
der frucht ſichern ʒit iſt vß der můter libe / 
ʒúkummen Vnd welcher menſche auch jn 
dem Núnden monat geborn wirt der wirt 
geſunt vnd beſchicht ouch ʒů dem dickern 
male das er lang lebt Vnd das meint ʒweÿer 
leÿ ſach Das Erſte ein naturlich ſach Wann 
jndem nũnden monat ſo iſt die frucht ʒitig / 
DɈe ander ſach meint das geſtirn das der 
menſch geſunt iſt vnd lang lebt Wann jn 
dem nũnden monat ſo richt der tugenthafft 
biderbe planet die frucht der da heiſſet Ju⸗ 
piter vnd einer gůten natur iſt  
ABer wann die frucht von der můter 
libe vß get indem achteſten monat / 
der ſelb menſch wirt gern ſiech vnd 
ouch nit eins langen lebens als jndem nũn⸗ 
den monat Wann indem achteſten monat 
iſt die frucht nit ʒitig Vnd auch ʒůderʒit 
Rengiert der Naß Heinrich Saturnus deꝛ einer böſen natur   
der einer böſen natur iſt . 
Auch Spricht der Meiſter das die / 
frucht ettwan kumme von der frowen 
jndem ʒehenden monat das rett er 
nit fúr ein gantʒe wãrheit Er ſchribt es dar⸗ 
umb das die froũwen vnrecht rechenne / 
Sie vber rechent ettwan ein monat oder ʒwen 
Vnd wenet ettliche ſie hab indem Eilfften 
monat ein kint ſo iſt es doch jndem nũnden 
monat Ouch iſt ʒůwiſſen wann die / 
frucht von der můter libe kumpt vnder / 
dem nũnden monat inwelchem monat das 
iſt vnder dem nũnden monat So heiſſet 
die ſelbe frucht ein verlieſung der natur / 
Jnlatin genant Aborſus Darumb das ein 
ſölich frucht nit kumpt ʒů dem liecht / der 
welt lebend Vnd hat ein ſölich frucht ett 
wann ein geſtalt als milch Ettwan iſt es 
geſchaffen als ein fleiſchin klotʒ Die frucht 
iſt ouch indem erſten monat nit vaſt anhang 
end matrici Darumb ſo kumt es von einer 
lÿchten ſach wegen das ʒů der ʒit einer fro⸗ 
wen ein kint abegẽt / recht als ein bom der 
aller erſt verblut hat / ſo mag lÿcht ein clein 
vnwetter kumen das die Junge frucht / 
ab den bomen felt Vnd meint das vil ſach 
Die erſt ſach iſt wann die materie die da 
heiſſet Embrio ʒerbrochen iſt / das nit ein /   
geſtalt des menſchen vß der materie des / 
ſamen mag werden Die ander ſach mag / 
man mercken bÿ der arbeit vnd bÿ der be⸗ 
wegung die die bant vnd adern ʒerbrech 
en inmatrice das die matrix die frucht 
nit gehaben mag Vnd darumb wirt / 
den froũwen der rãte gegeben das ſie ſich 
ʒů der ʒit ſo ſie mit kinden gende nit vaſt 
ſöllen bewegen mit ſpringen mit dantʒ 
en mit louffen Vnd darumb die alten ʒoů⸗ 
bererin die inder bößheit gelert ſint die / 
geben rãt den Ɉungen dochtern die nuwes 
mit kinden ſind worden gẽnd das ſie ſich 
bewegen Vnd ſpringen hieher vnd dort⸗ 
hin das in das kint möge abgend ∴

 
Notandum

Auch Ettlich alt ʒaubererin die ge⸗ 
lert ſind inder boßheit die kunnen 
vergifft materie machen das ſie 
die frucht mit tötend Vnd machend das 
den frouwen die kint abegend Vnd den 
frouwen denen die kindelin alſo abgẽnd 
die haben darumb groſſen ſchmertʒen 
Darumb tribent ſie vaſt vnkúſcheit das 
ynen die trurekeit vertriben werd mit 
der fröide die Ɉnen dauon kumpt ſo ſie 
vnkúſcheit triben ⁘

   
Quomodo tonitruus 
Jnterficiat fetum

ABer iſt ʒůwiſſen mit vliß das / 
vil froũwen von groſſem ſchreck 
en den ſie enpfahen Von dem durn 
ſlage ʒůdem dickern male Ɉnnwendig 
geordiniert werden das die frucht die 
das leben hãt ſterben můß ∴

 
Quomodo Tonitruus 
Jnteꝛficiat Hominem

Und weres das die frow̃e nũwelich 
en mit ein kinde wer worden 
gend Das der ſãme noch nit ʒů 
einer lebendigen frucht wer worden So / 
iſt mögelich das der ſame ſin geſtalt ver 
ließ das doch keines menſchen geſtalt / 
daruß mag werden Vnd was ſach das 
ſÿ das findet ſich alſo das von der forcht 
wegen des dürns ſo wirt der frouwen 
lib miteinander verwandelt Vnd wirt 
der libe der frouwen ein fremde geſtalt 
anſich nẽmen Dauon geſchicht der frucht 
we vnd wirt ſterben . 
Das Ander mal iſt es ſach von deß   
wetterleichs wegen Darumb das der / 
durnblicke der durch get der frouwen 
lib vnd ʒerſtört der frouwen lib da er 
alſo durch gẽt / es ſÿ frow̃e oder man / 
mit ſinem brennen Vnd ſichtman doch 
vßwendig an dem libe kein ʒeichen das 
der durn ſlacke den lib út verbrant hab 
Vnd der durnſlagk iſt ein dünſt des aller 
herteſten ſlages Vnd der durnſlag her⸗ 
tödt ouch ettwan die lúte Vnd das iſt dar⸗ 
umb das der durnſlagk durch die vſſer 
gelider getd inwendig indie lebendige 
gelider des menſchen Vnd darumb das 
der dünſt des durnſchlages als gar ge⸗ 
ʒwidig vnd dũnne ist So findet man / 
kein wunden am menſchen den er ſlecht 
noch kein verbrant maſen Darumb das 
der durnſlag me ſchadens důt mit dem 
ſlag wann mit der hitʒe Vnd důt auch 
ettwann me ſchaden mit der hitʒe wann 
mit ſlage Vnd die ſelbe hitʒe des durnſla 
ges ʒů dem dickern male verʒert die ge⸗ 
ſtalt der frucht inder můter libe vnd ver 
ʒert ouch die lebelichen fúchtekeit vnd die 
naturlichen fúchtekeit der frucht Vnd / 
dann ſo můß die frucht verleſchen vnd 
ſterben ∴ .

 
Notandum

Und wiſſend auch min lieben ge⸗   
ſellen das dis ſachen nit hertraht vnd ge⸗ 
ſtifft ſind Wann nach dem Als Alberthus 
Spricht indem Capittel von der wirckung 
vnd von dem nũtʒe des durnſlages Der / 
durne verbrennt ettwann den ſchůch an 
dem füſſe vnd beſchicht doch dem fůß nút 
Vnd daſſelb beſchicht ettwan glich her / 
widerumb das der fůß verbrennt wirt / 
vnd beſchicht dem ſchůch nút Vnd der durn 
ſlag verbrennt ettwann dem menſchen / 
das har ab vnden bÿ der gemẽchte vnd / 
beſchicht doch dem gemecht nit Vnd der 
durnſlagk rüret auch die jnneren geli 
der inder mãß als ich es geſagt hãn Vnd 
das diſem ding ʒů glouben ſig ſo findet 
es ſich das ein ſlang der vol gifft ſige 
dem enpfelt die vergifft vnd wirt jm ge⸗ 
nummen mit dem durnſlag Das dis noch 
baß ʒů glouben ſige ſo wirt ettwann vnd 
ouch beſchehen das ein bútd mit win von 
dem durnſlag iſt ʒerſlagen vnd iſt doch 
der win alſo vnuerſchút geſtanden das 
er nit verſchút ward Aber von diſen / 
dingen vnd iren v́berflúſſigen ſachen iſt 
es hie fúrbaſſer ʒů handeln Aber von 
diſen dingen die hie vor geſagt ſind 
hab ich můt ʒůbewegen ettelich ʒwife⸗ 
lung / die antwort der ſelben ʒwifelung 
Vnd die ʒů herlutern das Befilhe ich 
úch ∴ .

   
⁖ Gloſa 

Die Gloſe Spricht das der durn kumpt 
ʒů dem dickern male von fúchtekeit / 
Vnd verʒert auch die fúchtekeit mit 
ſiner hitʒe vnd ſũnderlich inden Jungen / 
frõwen Darumb das er vergifftiget Vnd 
ettwan dötet die frucht inder můter libe / 
Vnd ſpricht mit namen inden jungen fro 
wen Wann ſie haben clein dunne löche 
lin durch iren lib gen Vnd die alten fro⸗ 
wen haben der ſelben löcher nit Vnd dar⸗ 
umb ſo mag der durn den Ɉungen frowen 
mer ſchaden getůn wann den alten Vnd 
darumb iſt allen froũwen gerãten das / 
ſie ſich ʒů den ʒiten ſo es durnt verbergen 
indie keller Vnd an die ſtett da ſie den durn 
nit wol gehören mögen Vnd ſollen ire orn 
verſchieben vnd ſich vor dem durn hüten 
ſo ſie die wolken ſenhen ſo ſie beſte mögen 

 
⁖ Gloſa 

Auch Spricht der Meiſter das der 
durn die menſchen dötde Vnd man 
doch vßwendig an dem menſchen 
kein wunden ſicht Das iſt darumb das / 
der dunſt von dem durn als geʒwidig iſt 
das er durch des menſchen libe dringet /   
bis er ouch kumpt ʒů den geʒwidigen ge 
lidern Das iſt ʒů dem hertʒen vnd ʒů der 
lebern Die tödt dann der dũnſt des dũrnes 
Vnd das doch vßwendig an dem menſch 
en kein wund geſehen wirt ∴ .

 
 Gloſa 

DAs Aber der durnſlag ettwann 
den ſchůhe an dem fuſſe ʒerʒerret 
Vnd dem fůß doch kein ſchade be⸗ 
ſchicht Vnd herwiderumb der fůß geſche 
diget wirt vnd dem ſchůch kein ſchade 
beſchicht Das Spricht Alberthus jn 
dem vierden Tractat ſumme Naturalium 
Das der fürin dünſt der da beſchloſſen 
iſt indem wolken der wirt aller feſt ge⸗ 
triben indem wolken Vnd der ſelbe dünſt 
iſt gar geʒwidig Vnd ſo der fürin dünſt 
nit vſſer dem wolken mag kommen wann 
der wolke allenthalb beſchloſſen iſt ſo ʒer 
ʒert er den wolken vnd wirt da ein hal 
der ſelb hal ein dunre heißt Vnd wann der 
ſelb fürin dunſt heraber kumt vff das 
erterich ſo ſlecht der ſelb durnſlag kein 
ding vnd důt ouch keim ding nút ∴ dann / 
das im da wider ſtẽt

 
⁖ Gloſa 

Nun iſt der ſelb fürin dünſt ettwann   
blöde vnd iſt nit ſtarcke Darumb wann er / 
berüret ein materie die ouch blöde iſt vnd 
nit ſtarck vnd clein löchelin hat Die ſel 
ben materie verbrennt er vnd verderbet 
ſie Vnd das iſt die ſach das der durnſlag / 
ettwann dem menſchen den ſchůch ver⸗ 
brent vnd dem fůß nút beſchicht Vnd 
ettwan ein ſcheiden verbrennt da ein ſch 
wert jnn iſt vnd auch dem ſchwert nút 
beſchicht Vnd ettwann ein ſeckel verbrent 
da gelt in lÿt vnd dem gelt nút beſchicht 

 
⁖ Gloſa 

Ettwann iſt der ſelbe fürin dunſt 
ſtarck vnd krefftig an ÿm ſelber 
Vnd das iſt die ſach das er ettwann 
verbrennt den fůße das dem ſchůhe mit 
beſchicht Wann der ſchůch iſt ein blöde 
materie vnd iſt vol cleiner löchelin vnd 
der dunſt gẽt dar durch ſo iſt der fůß ſteꝛker 
dann der ſchůhe Vnd wider ſtet dem für 
in / dünſt ſo iſt doch der dünſt ſtercker / 
wann der fůße vnd ſchüßt in fůß Alſo 
glicher wiß verbrinnt ettwann das 
ſwert das der ſcheiden nút beſchicht 
Der pfenning jm ſeckel das dem ſeckel 
mit beſchicht ∴

 
 Gloſa 

Auch der ſelb dünſt ſchlecht die ver   
gifft von dem ſlangen Vnd wirt dar 
nach ʒů ſtunde der ſlang ʒů einer fulen 
materien  Vnd vß der ſelben ma 
terien wahßend dann wũrm Vnd wer 
das ein ſlang ſuſt herſchlagen würd vnd 
die vergifft dannoch bÿ in wer / ſo möht 
vs der materien kein wurm werden die 
vergift kem dann von der materien Als 
böß iſt die vergifft an ir ſelber Das die 
natur jndie vergifften materie nit ma⸗ 
ge gewúrcken ∴

 
⁖ Gloſa 

Auch So der durnſlag die Butenne 
verbrennt vnd der win doch nitt 
haruß loufft in einer gůten ʒit 
ſo die büt verbrant iſt Das iſt darumb 
Wann vßwendig vmb den win da die 
bút iſt geweſen da werden geborn grob 
fúchtekeit Nun hat der durnſlag fúch 
tekeit die iſt ʒerbrochen mit ſwebel die 
wirt vermiſt mit der groben fúchtekeit 
Vnd wirt vſſer der fúchtekeit ein ſchlimig 
hütde geborn die helt dann den win das 
er ineiner gůten wil nit ʒerflúßt ∴

 
Textus 
pꝛimum dubium

DEs erſten frãgt der meiſter obe   
es múglichen ſige in der ʒit ſo der man ÿe 
mitten mit der frouwen vnkúſcheit tribt 
Vnd die wirckung des durnſlags bewe 
get wirt von dem wercke der vnkúſcheit 
Vnd kumpt indes mans ſamen der von 
dem mann kumt indie frouwen / Das / 
nũn intrúckenung kumme ÿn des mans 
ſamen von des durnſlages wirckung 
Vnd das der ſãme geſchicket werd ʒů 
einer andern form wann die ſunderlich 
natur můt ʒůwircken hett Als ob ett 
lich ding vergifftig mög werden mit / 
vergifft Vnd das ettwas daruß ſolt wer 
den in kúnfftiger ʒit vnd die ſelbe kúnftige 
ʒit die heÿlt die abſetʒung der gebernden / 
kraft vnd alſo von andern dingen me von 
den es mir nit mögelich iſt ʒůſchriben .

 
Secundum 
Dubium

Die Ander frag mag ſin Ob der / 
durnflag der da beſchicht ſo der 
man mitt der frouwen der min 
ne pfligt die inflieſſung mög geirren 
Vnd gehindern die die planeten des 
mans ſamen geben ſo er indie froũwen 
wirt gegoſſen ∴

 
Tercium 
Dubium

Die Dritt frãge mag ſin So die   
natur vſſer dem ſamen des mans vnd / 
der frouwen einen knaben wil machen / 
Vnd der durnſlag inden ſamen kumpt 
ob dann der durnſlag die natur mög ge⸗ 
irꝛen das kein geſtalt eins knaben da / 
mög werden ſo die geſtalt des meytelins 
naturliche verborgen wer inder krafft 
des ſamen Diſe frag ſÿ beſchehen dar 
umb das ir úwer ſynne vnd uwer ver 
nunfft v́ben von das durnſlages weg 

 
⁖ Gloſa 

DEr Texte antwort nit ʒů diſen 
frãgen aber die Gloſe antwoꝛtt 
der erſten frag vnd Spricht der 
durnſlag dötd Ettwann des mans ſamen 
miteinander Vnd wirt der froũwen die 
frucht abgen Ettwan berúrt der durn- 
ſlag den ſamen das doch der ſamen nit 
ſtirbt ſo iſt dann mögelich das der ſãme 
ein ander geſtalt an ſich nẽm die anders 
geſchaffen ſÿ Wann die geſtalt die ʒů 
einem menſchen ſolt werden das die 
ſúnderlich natur můt het ʒůtůn vnd 
das bewert Alberthus vß dem andern 
Bůch der natur jndem Capittel von den 
wundern da es gemeinlich offen iſt das 
ein froũwe eins mals kroten gebar vnd 
das beſchach von keiner ander ſach we⸗ 
gen Wann das der ſame ʒů den ʒiten da /   
er von dem manne in die froũwen gieng / 
das der vergifftig ward vnd vnquem 
lichen von dem durnſlag Wann ſin dünſt 
iſt ettwas vergifftig …

 
Secundum 
Dubium

Ʒů der andern frag mag geant 
wort werden das es mögelich / 
iſt das der ſame vergifftiget von 
dem durnſlag mag alſo verandert Vnd 
geordiniert werden von dem durnſlag 
das der ſame nit geſchicket vnd gericht / 
kan werden Dar ʒů das er die inflieſſung 
der planeten mog enpfãhen da der ſame 
doch ʒů gericht was ee jn der durnſlag 
draff

 
Teꝛcium 
Dubium

Ʒů der dritten frãg wirt geantwoꝛt 
Das es möglich iſt das von der na 
tur des durnſlags der ſame da / 
ein knab vß ſolt werden geſchicket vnd 
geordiniert werd Das ein frowe dar vs 
werd nach dem das der ſame maniger 
hand natur vnd geſtalt iſt ⁘

 
Capittulum Jnquo menſe fetus bene 
habeat Exitum et in quo non bene ha⸗ 
beat exitum 
 
Nũn ſöllen wir gar ſicherlich wider 
kummen vnd ſollen ſagen von der 
frucht in welchem monat ſie hab 
iren vßgang Wann ſie hat iren 
vßgang indem achtſten monat Alſo ſo lebt 
ſie ſelten vnd das iſt die ſach wann ein / 
jeglich frucht die hat můt vſſer der můter 
libe ʒů gend ʒů der geburt Vnd hebt an 
ʒů arbeiten in dem vßgang vnd iſt das 
ſie vßget indem achtſten monat ſo lebt 
ſie nit lang Jſt das die frucht vſſer der 
můter libe getde indem nũnden monat 
ſo iſt ſie geſunt Darumb das ſie gerůgt 
hat indem achſten monat vnd kein arbeit 
gelitten hat die ſie gehebt hett in dem / 
ſibenden monat ∴

 
⁖ Notandum 

ABer Hie ſind ettliche ding ʒůwiſ⸗ 
ſen Das ettlich froũwen mer ſch 
mertʒen habent inder geburt / 
Wann es beſchicht ettlich ſo⸗ frouwen 
ſo ſie die kind gebern ſollen das dem kind 
ein hant von erſt geborn wirt oder ein 
fůße oder alſo der andern glidern eins 
on das hõpt das alles ſchedlich ist So 
ſöllen dann die hebammen mit fliß die 
frucht wider hinder ſich ſtoſſen Vnd da 
von ſo wirt geborn der aller gröſt ſch 
mertʒ alſo das vil froũwen ſie ſind dann 
gar ſtarck kranck werden bis vf den tod ∴

   
De coꝛrupcione wűlue 
uſoß ad anum 

Es Beſchicht ouch ettwann das mit 
vrlobe geredt der frouwen gemẽhte 
ʒerʒert wirt bis ʒů dem hindern 
alſo das ʒweÿ löcher ein loch wirt vnd lebt 
doch die froũwe ʒů dem dickern male ∴

 
De vngento 
Obſtitricum

ABer die hebammen die lügend gar 
beſcheidenlich das ſie ein ſalb ha 
ben bÿ der mũtʒen Da ſie die mũtʒ 
en mit ſalben Vnd ſtoſſent auch gar emße⸗ 
glichen die matricem wider hinhinder / 
Wann gar dick wirt die matrix wunt 
inder mutʒen vnd wúrt ſwerlich geſert 
Vnd darumb iſt es wol notdurfftig inder 
ʒit ſo die froũwen kind ſöllen geneſen das 
wiß beſcheiden froũwen bÿ in ſind ∴

 
De menbro bono 
pꝛetenſo 

ABer das han ich von ettlichen /   
froũwen gelernet Wann die frucht das 
höubte vor heruſſer bütde ſo ſie geborn / 
ſol werden ſo ſtet vnd get es wol vmb die 
frucht von rechter natur wegen ſol das 
höpt vor geborn werden Vnd darnach die 
andern gelider  .

 
De nutrimento 
primo in matre

ABer nach den dingen die vor ge⸗ 
ſagt ſind vnd ouch ingnoten ſo wirt 
ein ʒwifelung vffſtende die wun 
derlicher iſt dann die andern frãg alleſa- 
ment vnd iſt das die ʒwifelung Wannen 
her eim kint die ſpiß kumpt die wil es in / 
můter libe litde Wann die matrix da es 
Jnne beſchloſſen lit / das iſt die ſtatt da das 
kinde inder můter libe beſloſſen lit die iſt 
uber ale beſloſſen ∴

 
Soluitur 
Dubium

Uon der frag wegen ʒůwiſſen iſt 
Wann die frucht beſloſſen iſt 
in matrice mit einer naturlich- 
en krafft Vnd mit einer heimlichen natur 
ʒů dem Erſten vnder allen dingen ſo wirt 
geborn ettlich adär Vnd die ſelbe ader / 
die durch get matricem Vnd die ſelbe / 
ader die get eins ſchleͣchten weges von   
matrice bis ʒů den brúſten Wann nũn 
die frucht iſt inder můter libe ſo werdent 
die bruſt an der frõwen hert vnd der fluß 
der da beſchloſſen iſt in matrice das iſt die 
úberig materie die kumpt der frouwen 
von eſſen vnd von drincken die flußt von / 
matrice durch die ſelben adern indie brúſt 
der frõwen Darumb das die matrix be⸗ 
ſchloſſen iſt vnd nit von der froũwen einen 
andern vßgang mag gehaben Vnd die 
ſelbe materie die durch die vorgeſchriben 
adern den froũwen indie brúſt flüßt die 
Jnlatin heißt menſtruum die wirt mit einer 
ſtarcken naturlichen krafft inden brúſte⸗ 
lin geſotten bis die materie ein wiß far 
we gewint / ſo heißt ſie dann ein milch der 
froũwen vnd die materie alſo geſotten die 
wirt durch die vorgenannte adern von den 
brúſtelin der frouwen geſchicket an die 
ſtat da das kint inder můter libe litde / 
die da matrix heißt vnd von dem ſelben 
wirt die frucht geſpiſet recht als von ſiner 
eÿgenne vnd naturlichen ſpiſe Vnd die adeꝛ 
da die ſelbe ſpiſe dem kind durch flüßt 
das iſt die ader die da von den hebammen 
abgeſchniten wirt ſo das kint vſſer der 
můter libe get Vnd die ſelbe ader iſt dem 
kinde an dem nabel Darumb wann das 
kint erſte geborn wirt ſo iſt  ſin nabel 
verbunden mit eim fadem das nút vß ſin 
em libe geẽ durch dis adern die da abge⸗ 
ſchnitten iſt von matrice vnd wirt geheiſ 
ſen der nabel Vnd die ſelbe ader die hangt /   
Jnnwendig an der můter libe vnd iſt an 
den libe geſtricket mit eim ſtrickel von der 
fleiſchin hůt die da matrix heißt Aber / 
von diſen dingen vnd von andern dingen 
ſÿ als vil geſagt ∴

 
⁖ Gloſa 

Die Glõſe Spricht die frucht die da 
geborn wirt indem ſúbenden mo 
nat die mag wol lebendig bliben 
Darumb das alle planeten ir wirckung 
habent herfúllet vnd iſt beſſer das die / / 
frucht vſſer der můter libe gee an dem 
anfang des ſibenden monats wann / 
an dem ende Darumb das die frucht / 
an dem ende des ſibenden monats krenker 
iſt wann an dem anfang Wann die fruht 
die hãt den ſibenden monat miteinander 
gearbeit ʒů eim vßgang der můter li⸗ 
be Vnd das iſt ouch war als ettlich mei⸗ 
ſter wollen das es ein erſt kind iſt einer 
frouwen vnd iſt das ſie gebirt einen 
knaben / Vnd darumb beſchicht vil 
Ɉungen frõwen ſchmacheit die da jn 
dem ſibenden monat kind inder kummen / 
Vnd die andern froũwen die nit wiſ⸗ 
ſen das ein kint von natur indem ſiben 
den monat geborn mag werden die 
redent den andern frouwen v́bel die 
Jndem ſibenden monat kind gebern . .   
ABer die frucht die da vß get jn / / 
dem achtſten Monat die iſt ſiech 
Vnd v́bel genatúrt Jſt aber das 
die frucht von der můter libe 
kumpt indem Nũnden monat ſo iſt die 
frucht geſunt vnd was ſach das mein 
das iſt vorgeſagt ∴ 
Auch iſt Ʒůwiſſen das die frow̃en 
Ettwan ſterbent an der geburt 
So ſprechen die artʒat das man 
der frouwen den mũnt ſol uff ſperren / 
mit eim holtʒel Vnd das man die frucht 
vs der můter lib ſol ſchniden Alſo der erſt 
keiſer genant keÿſer heinrich der waꝛd 
vſſer der můter libe geſchnitten Ouch 
wann die kindelin geborn werden ſo 
habend ſie ʒů ſtund an ʒůweÿnen vnd 
das meint ʒwifaltig ſach die erſt ſach 
meint die heilig geſchrifft / Die ſagt wann 
ein knabe geborn werd ſo hab er ein grö 
ber ſtime wann ein döchterlin Vnd ſchrÿ 
get · a · a · Das beʒeichet die ſunn die / 
Adam vnſer erſter vatter hatt getãn / 
Jſt es ein döchterlin ſo hatt es ein ſenfter 
ſtime vnd ſchryget · ee · das beʒeichet / 
das es die ſund weÿnet die Eua hat ge⸗ 
tan Aber nach der natur ʒůreden ſo weint   
das kint ſo es aller erſt geborn wirt dan 
umb das es ein eng loch iſt ußgegang 
en von der můter libe Vnd ouch von des 
kalten lufts wegen den es enpfint ſo es 
vs der můter libe kumpt ∴

 
De dolore 
Paꝛtus

Auch iſt Ʒůwiſſen das die frucht 
von manigerhand ſach wegen 
geirꝛet wirt ſo ſie geborn ſol / 
werden Ettwann von v́beriger hitʒ we⸗ 
gen Ettwan von v́beriger keltung we 
gen Ettwann das die hebamme nit gelert 
iſt vnd mit der froũwen nit kan / ſo ſie / 
Nider ſol kummen Oder die můter iſt ett 
wan wund geweſen ee ſie mit eim kin 
delin wart gen Oder die frucht get ett 
wan vſſer der můter libe ee die recht 
ʒit kumpt oder der frõwen iſt vorhin / 
we vmb den lib oder darumb das die 
frucht einen engen vßgang hat Alſo 
das die frouwe vorhin ein Ɉungfrow̃ 
iſt geweſen vnd keinen man vorhin / 
hat gehabt Oder die frow̃e iſt ʒů vil / 
feißt Oder die frucht iſt ʒůvil groß / 
das ſie ʒweÿ höpt hat Oder ſint ettwann 
ʒweÿ geʒwergelin Ouch iſt es nútʒe 
das die frõwen gůt wũrtʒe bÿ Ɉn ha 
ben das ſie daran ſmacken vnd das / 
der geſchmack die matricem v́berſich   
ʒÿehe das die frucht deſter lichtlicher von 
der frouwen libe kummen möge ∴

 
Nota aliqua 
Signa·

Auch iſt ein hut inder můter libe dar 
ÿn kumpt der harn von der frucht 
Vnd wann die ſelbe hũt ʒerbricht 
ſo wiſſen die froũwen wol das das die ʒit 
hie iſt das ſie gebern ſollen ∴

 
· Aliud ſignum ·

Auch iſt ein hũt inder můter libe da 
wirt das kint in gewelkert die 
heißt inlatin ſecundina vnd die 
ſelbe hut die wúrt gemacht vnd kumpt 
von dem ſamen des mans vnd der froũwen 
Vnd Wann die frucht geborn wirt ſo kumt 
ſie auch von der frouwen Ettwan ſo be⸗ 
libt ſie bÿ den frouwen nach der geburt 
vnd kumt dauon vil ſcheͣdlicher dinge 
Wann die důnſt vnd der rauch die von 
der ſelben hůt kummen die gẽnd ettwann 
ʒů dem hertʒen oder ʒů dem höpt oder 
 ʒů einem groſſen ſchmertʒen 
jndem libe miteinander  .

 
 ·Notandum·

ES iſt auch me ʒůwiſſen das vmb   
ein ieglich frucht ein hut wirt geborn die 
enpfãht den harn von den kinden das / 
heißt Secunda digeſtio ſo wirt dann ein 
ander hut geborn die enpfaht ander ma⸗ 
terie die von dem kinde kumt die ſelbe ma⸗ 
terie heißt Tertia digeſtio .

 
Nota

Auch iſt ʒůwiſſen das das kint in 
der můter libe enpfahet ſin ſpiſe 
nit durch den magen / ſunder en 
pfahet es ſin ſpiß durch den nabel ∴

 
 ·Notandum ·

Auch iſt ʒůwiſſen Wann den döch 
tern die brúſtelin wachſen das 
ſie ʒitig ſind mannen ʒů geben / 
vnd die froũwen haben ir brúſtelin ob 
en bÿ dem hertʒen vnd die frouwen ſint 
oben bÿ dem hertʒen wermer wanne vn 
denen vmb die bein Vnd darumb ſind 
die brůſt oben vmb das hertʒ das die brůſt 
deſter baß mögen die materie verdouwen 
die ſie an in haben da die milch vß wirt 
So habent die andern vnuernunftig 
en dier die do ſögen ir dütten vndenen 
an dem bůch Wann ſie ſind daſelbs / 
hitʒiger wann oben andem libe ∴

   
Nota aliqua 
Dubia …

Nũn Möcht ouch einer fragen war⸗ 
umb ettlich froũwen wiß ſind / 
Vnd ettliche ſwartʒ vnd obe die / 
milch die von einer wiſſen froũwen kumme 
den kinden beſſer ſig dann die milch / 
die von einer ſchwartʒen froũwen kumt 

 
 ·Reſponſio ·

DAr ʒů iſt ʒů antwurtten das der 
ſwartʒen frouwen milch den / 
kinden beſſer iſt wann der wiſ- 
ſen frouwen milche Wann die ſwartʒen 
froũwen die ſind vaſt vnd vil heiſſer / 
natur Vnd darumb die naturlich ſtaꝛke 
hitʒ die macht die materie inden brú 
ſtelin der froũwen die da menſtruum 
heißt vnd ſüt ſie das milch daruß wirt 

 
 ·Alia reſponſio ·

ABer die wiſſen frouwen ſind nit 
von natur als heiß darumb / 
wirt die materie in ÿn nit als 
gar ʒů gůter mulch als inden ſchwaꝛtʒ 
en froũwen Vnd darumb ſo wöllent 
die artʒat das die ſchwartʒen geÿß beſſeꝛ   
milch geben dann die wÿſſen .

 
 ·Notandum ·

ABer möcht einer ſprechen Wann 
ein kint geborn wirt wo blibt 
dann die ader da das kind ange⸗ 
bunden waß von dem nabel Da wirt die 
ſelbe ader von der natur vnd von der natur 
lichen hitʒ verʒert Vnd wann die frõwe 
anderwerb mit eim kind wirt gende ſo / 
wechßt die ſelbe ader anderwerbe von / 
núwem vff inder můter libe vnd iſt die 
ſelbe ader ouch in den vnuernúnftigen 
diern die mit milch ſöugen vnd ſicht 
man doch die ſelben adern nit als wol 
in den vnuernũnftigen diern Als inden 
kinden die aller erſte geborn werden ∴

 
Capitulum quartum 
Tractatus Secundus

Hÿe Hebt ſich an das Vierde Ca 
pittel da der meiſter wil ſagen 
von einer wunder frucht oder 
Von der ſúnde der natũr Vnd ſpricht 
Als der Naturlich meiſter schribt jn / 
dem andern Bůch der natur das die / 
ſúnde wirt inder natur als inder kunſt   
die wort ʒů herlutern vnd ʒů offen das 
wirt geſehen das es vaſt nũtʒe iſt ʒů 
der offenung dis werkes dis gegenwer⸗ 
tigen Capittels Vnd darumb iſt ʒůwiſ 
ſen das die wunder oder die ſũnd inder 
natur heiſſen die ſúnderlich dier einer 
ieglichen geſtalt die da v́bergend den 
natúrlichen louf / in ettlichem deÿl ir 
libes Als es geſehen wirt inden menſch 
en die da nit me haben Wann einen fůße 
oder ein hant Vnd alſo nach gebreſten der 
andern glidern Vnd das der menſch / 
alſo gebreſchaft geborn wirt oder ettwann 
me gelider gewinnt wann er ſolt haben 
Daſſelbe wunderlich ding heiſſent die 
naturlichen meiſter ein wunder inder 
natur ∴

 
De minucione 
Materie

Die wunder inder Natur die beſche 
hen in manigerhand mãß Ettwann 
das der materie des ſamen da / 
das kint vß ſol werden ʒů lútʒel iſt Ettwann 
das ir ʒuvil iſt So der materie ʒů lútʒel 
iſt ſo beſchicht es ʒůvil malen Ʒů dem 
erſten male das des ſamen ʒů lútʒel iſt / 
die ſelbe minnerung wirt der materien 
da die frucht vß ſol werden / in ir ſelbe mit 
einander gegeben vnd dann ſo die gelider 
ſũnderlich ʒů dem erſten ſolten geſchöpft werden die wiſe   
werden die wiſe natur Vnd die ſÿnnig 
natur die ſchöpffet die gelider ſo ſie aller 
volkummelicheſt mag Vnd ſchöpfet die / 
gelider ʒů dem erſten da das leben an 
iſt an dem menſchen Das iſt das hertʒe 
vnd das hoůbt vnd ſöliche gelider die 
die beſten an dem menſchen ſind Vnd 
ſchöpfet dann darnach die vßern geli⸗ 
dern Als die arm vnd füſſe Vnd die na⸗ 
tur důt vſſer der materie des ſamen / 
als vil als ſie mag Vnd ſo ſie gebreſten 
der materie des ſamen hat / ſo macht 
die natur das gelid da die materie an / 
gebriſt ouch gebreſthafft Vnd von des 
gebreſten wegon der materie ſo beſchiht 
es ettwann Das das höubt cleiner wirt 
an dem menſchen wann die natur begeꝛt 
da alſo deß ſamen gebreſten iſt Wer aber 
der gebreſt nit gewẽſen inder materie 
des ſamen ſo wer das höubt geſchëpft 
worden nach der gröſſe Als die natur 
an dem menſchen gern gemacht hett / 
das es ſin glichen groß het gehabt mit 
den andern gelidern allenſament des 
libes Vnd alſo mögent die andern ge⸗ 
lider an dem menſchen ouch cleiner wer 
den Wann die natur alſo gebreſten 
hãt an der materie Als die Naturlich 
en Meiſter vnd die artʒat des beweꝛnd 
vnd beʒügent 

   
DɈminucio ma⸗ 
terie alio modo

Ʒů dem Andern mal die minne⸗ 
rung vnd der gebreſt der mate⸗ 
rie wirt gegeben ſunderlichen 
ettlichem gelide vnd deÿl des menſchen .

 
Vnd ſurgat 
totum mixtum

DArumb ʒůwiſſen iſt Nach dem / 
als Ariſtotiles meint an vil ſtett⸗ 
en der naturlichen geſchrifft das 
von den vier  wirt gemacht 
als vermùſt ding vnd das das von der 
natur des fúres iſt / Das kumpt in ſine 
gliches das iſt in ſin naturlich hitʒ Vnd 
alſo inden andern drÿen  
kumpt ieglichs indas das  glich iſt 
Vnd von der rede wegen ſol doch keiner 
glouben das die vier  noch 
ir geſtalt in eim vermiſten ding ſin 
Wann das wer wider Ariſtotilem 
jndem Erſten Bůch von der geburt 
da er ſpricht das die Elementen allein 
nach ir krefft ſind in eim vermiſten ding /

 
DɈminucio Oſſium et diminucio 
Aliorum n Elemetorum
 
Nun iſt es möglich das der ſame / 
des mans ettwann einen ge⸗ 
breſchafften teil hab von den 
vier  eim ſunderlich 
en vnd iſt das dann der ſame gebreſchaft / 
wirt von dem erterich ſo werden die 
gebein an dem menſchen gebreſchafft 
vnd werdent dũnne gemacht ⁘

 
DɈminucio 
in menbris

Und Alſo nach den andern  ſo werdent die gebreſten in / 
den gelidern eins ÿeglichen diers 
das da geborn wirt das iſt ettwann / 
gebreſchafft an eim fůß Ettwann an / 
eim arm Ettwan an eim finger vnd / 
alſo nach den andern gelidern ʒů nen 
nen ⁘

 
 Gloſa 

NAch der Glõſe iſt ʒůwiſſen das 
die dier die alſo breſchafft ſind 
oder die ʒůvil gelider haben 
Die heiſſen ſunde inder natur das iſt / 
als vil geret Das es ſind wũnder ge⸗ 
born von der natur mit ettlichem ge⸗ 
breſten oder mit ettlicher v́berflúſſekeit 
natúrlicher v́berflúſſekeit Vnd die ſel 
ben wunder hette doch die natur nit   
můt ʒůmachen ∴ ·

 
 ·Alia 
Gloſa ·

Auch beſchicht es Ettwann das ein 
wunder wirt inden dingen die 
da von kunſt wegen gemacht / 
werden als ein antwerck man der went 
ettwan er wöll ein ding das er kan ge⸗ 
machen gar recht machen / ſo gewinnt 
es ettwan einander geſtalt wann er es 
můt hett ʒůmachen ∴

 
Gloſa

Es iſt iſt ouch me ʒůwiſſen das ein 
ieglich vermiſt ding kumpt von 
den vier Elementen das wirt / 
alſo bewert ein ding kumpt vnd wirt 
ʒůſamen gemacht von dem da es hin⸗ 
dennach oder ʒů dem Jungſten ʒůwirt 
Nũn wirt ein ieglich ding hinden nach 
Vnd ʒů dem Ɉúngſten gewandelt in die 
Elementen Darumb wirt es ouch ge⸗ 
macht von den vier Elementen Darumb 
Spricht Ariſtotiles die ʒů ſamen ſetʒ⸗ 
ung vnd die ʒerſtörung habent einen 
anfang jndem erſten bůch der geburt 
Vnd die Elementen ſind nũn nach ir kraft 
in eÿm ÿeglichen ding vnd nit nach ir 
geſtalt Alſo das nieman bedarff glou⸗   
ben das ein menſch oder ein ander ding / 
irdin ſÿe als erde die vff dem acker litde 
Oder das für an ÿm ſÿe als das für das 
an dem herde brinnet Oder waſſer als 
waſſer das man drincket / oder lufft der 
inder ʒit iſt ∴ ·

 
 ·Gloſa ·

Ettwan wúrt ein wunder geborn 
an dem libe miteinander von ge⸗ 
breſten wegen des ſamen / als 
die geʒwergelin die ſint clein an allem 
Jrm libe Ettwann wúrt ein wunder ge⸗ 
born allein an den gelidern als an den / 
armen oder an den füſſen oder ſuß an eim 
andern gelid Das die gelider enitweder 
ʒůgroß oder ʒů clein werden / oder ʒů 
lutʒel / oder ʒůvil Als ſo ettwann einer 
vier finger hat oder vj finger oder eim 
möcht ettwann der lib mit einander als 
groß ſin das er auch möcht ein wunder 
heiſſen ·  ·

 
Textus

Auch iſt noch ʒůuerſteͣnd das das 
wunder inder natur nit allein 
kumpt von gebreſten der ma⸗ 
terien als ietʒ geſagt iſt Aber es kumpt 
ouch von der boßheit des ſackes das / 
das kint inder můter libe jnn litde die   
matrix heißt Wann die vnrein vnd 
boſe iſt ſo behebt ſie nit gar den gantʒ 
en ſamen Aber ſie ʒerſprengt yn vnd 
ettwan ee der ſame ʒů ſamen wirt ge⸗ 
ſammelt in matrice ſo wirt der wẽge ge 
hindert da der ſame in die matricem 
hin ſolt kummen vnd wirt die matrix / 
beſchloſſen vnd der ſelben gebreſten hat 
die matrix vil die da machen das die 
wunder inder natur werden vnd kum 
men der ſelben gebreſten vil von dem 
wercke der vnkúſcheit ſo der man vnd 
die frow̃ důt Aber von den ſelben ge⸗ 
breſten ʒů ſagen wer gar ʒů lang 
Vnd darumb ſo lãſſen wir das vnder 
wegen Vnd wann die ſelben wunder 
der natur beſchehen / ſo geben wir der 
matrix die ſchulde vnd nit der mate 
rien die indem fal geſprochen wirt 
das ſie die wunder inder natur mach 
ent ∴

 
Demonſtro quod generatur 
Exinordinato cogitu

Und ʒů der vnd ʒů der nachge 
ſchriben maß ſo wircket vaſt 
die vnmeͣſſigen wercke der / 
vnkúſcheit Wann ettwann von úberiger 
ſchnellekeit vnd mit einer gehenden 
bewẽgung des werckes ſo dem mann 
ʒů gãhe iſt ʒů dem werck der vnkúſcheit   
ſo wirt der ſame des manns ʒerteilt das 
er nit kumpt indie matricem vnd ouch 
ettwann als ettlich ſprechen das vnre 
delich ſchicken ʒů dem werke der vnkúſch 
eit wirt dauon das ʒů der ʒit ſo der 
man vnd die frow̃e die wercke der minne 
tribent iſt dann das ſich der man nit 
recht ordiniert vnd ſchicket ʒů dem / 
wercke oder das ſich die froũw nit reht 
ſchicket ſo wirt ein wunder inder na 
tur Wann es wirt geſagt von eim ge⸗ 
ſellen ʒů der ʒit da er vnkúſcheit ſolt 
pflegen das er an der ſÿtten lag vnd 
die wercke volbracht mit der froũwen 
Vnd die froũw enpfieng ein kint da 
ſie des genaß Da ward daſſelb kind 
krumb an einer ſitten Vnd das meint 
kein ander ſach dann daß vnorden- 
lich ſchicken das der man vnd die frõw 
teͣtend ∴

 
⁖ Gloſa 

Es iſt ʒůwiſſen das Ettwann / 
ein wunder wirt geborn von 
des mannes wegen Vnd meint 
das das er ſich ʒůvaſt hieher vnd da 
hin beweget mit dem ars ſo er mitt frõwen 
 ſchimpfft Vnd damit wirt der ſa⸗ 
me ʒerſprengt hin vnd her das er nit 
ʒů ſamen indie matricem kumpt ꝛc   
Ettwann wirt ein wunder geboꝛn 
von der froũwen wegen Vnd / 
meint das das die froũwe den 
ars ouch ʒů vaſt beweget Vnd 
damit ſo gẽt ein teil des ſamen von jr 
Vnd das ander teil des ſamen belibet 
ir vnd alſo wirt ein wunder geborn  
Auch wúrt ettwann ein wunder 
geborn von vnrechtem ligen Dar 
umb das knab oder der man vn 
ordenlich ligen Vnd darumb ſprechent 
die Artʒat das es gůt ſÿ das man kunſt 
kunde die da lere wie einer ein froũwe 
ſol beſlaffen vnd das die froũwe ein 
kint enpfahe Wann die werck der 
minne nit anders beſchẽhen ſollen / 
danne das kint dauon geborn ſollen 
werden Vnd iſt das dis nach geſchri 
ben kunſt vnd lere  .

 
De arte 
Coenudi

WAnn ein man vnd ein frow̃e bÿ 
einander ligen Vnd die meͣſſig 
ſind an rechter natur Die ſollent 
ʒů dem erſten ſchlaffen Vnd darnach 
nach miternacht oder dauor ſo ſie ge⸗ 
ſchlãffen Vnd die ſpiſe eins deÿls ver⸗   
douwet haben ſo ſol der man die frõwen 
wecken Vnd ſol ſchimpfflich mit ir reden 
Vnd ſol ſie kúſſen vnd helſen mit den / 
armen vmb die brúſt vnd ir tútelin be⸗ 
rüren vnd betaſten Vnd ſol ir ouch mit 
den fingern vmb die mutʒen taſten vnd / 
Vnd ſol das darumb tůn das die frõwe 
gereißt werd ʒů der minne vnd das 
ir ir ſame ouch deſter ee kumme Vnd das 
da des mannes ſãme vnd der froũwen 
ſam ʒů ſamen kummen in matricem / 
vnd das ein kint da enpfangen werd 
Ouch iſt die frouwe von natur kalt 
darumb kumpt ir ir ſame ſpeͣter dann 
dem manne Vnd dauon wirt dick die 
enpfahung geirrt vnd die frow̃e ʒů 
der ʒit ſo man der werck mit ir ſpilt 
die ſol gelich ſtill ligen vnd den ars / 
nit wegen hieher oder dahin das ſich 
der ſame nit ʒerteile / anders da wũrd 
ein wunder geborn Vnd der man ſol ſit 
teglichen die werck triben vnd ſol ſich 
nit faſt vfferheben von der froũwen 
ſo er vff ir litde ſunderlich ſol er ſich 
ſchmucken obenne vnd vndenne ʒů 
der froũwen das der lúfft út da ʒwúſch 
en möge indie froũwen kummen Vnd 
geirren die enpfahung der fruchte / 
Vnd das der ſame ùt dauon ʒerſtört 
werde Vnd wann der man alſo na 
turlichen das werck volbracht hãt 
ſo ſol der man dannecht ein halb /   
ſtund ligen vff der froũwen Vnd ſol ſich 
nit regen das der ſame kumpt an die rech 
ten ſtatt da das kint enpfangen ſol wer 
den Vnd darnach ſo ſol / die frouwe ire 
bein ſtrecken das ir der ſame nit engẽe 
Vnd ſol auch die bein darumb ſtrecken 
das ir die mũtʒe nit offen blibe ſtẽn Wann 
der kalt lufft der möcht dar jnne gen / 
vnd möht die frucht irren das ſie nit 
enpfangen wúrde Vnd darnach ſol 
die froũw gerüweklich ligen vnd ſol 
ſchlãffen Ouch vff der rechten ſitten 
ſo werden gern knaben enpfangen So 
ſie aber litd vff der lincken ſitten ſo hilft 
es vaſt das meitelin enpfangen wer 
den Das meint ouch meiſter ÿpocras 
Jndem funften Bůch das da heiſſet liber 
amphoriſmorum ∴

 
Textus De⸗ 
ſuperhabundancia

ABer ſag ich das die ſúnde inder 
natur das iſt da ein wunder / 
geborn wirt das kumpt ettwann 
von v́berflúſſekeit der materien Die 
da widerwertig iſt der minerung / 
der materien Vnd die ſelbe ſúnde von 
der v́berflúſſekeit wegen ͣdeͬs ſamen / 
das ſin miteinander ʒů vil iſt nach 
der notdurft der natur vnd nach ir geᷤ⸗×   
ͣder materien hãt vil ſunderlicher mãß 
vnder ir Wann ſie kumpt ettwann⸗ 
von úberflúſſekeit wegen × ſtaᷤlt ſo ſchȳ 
net die grõpheit inden gelidern Wann 
der ſam vnd die materie vberflúſſig iſt 
ſo macht die natur ettwann ʒweÿ höubt 
Ettwan ʒwen fůß da einer gröſſer iſt / 
dann der ander Alſo nach dem gewon 
lichen louffe der natur Vnd alſo beſchiht 
es gegen den andern gelidern .

 
⁖ Gloſa  
Quomodo fiant duo capita 
uel duo alia menbra 

Es iſt ʒůwiſſen Nach der Glõſe 
Das Ettwann die wunder geboꝛn 
werden von des geſtirns wegen 
Als ouch Galienus der artʒat leret / 
jndem bůch von dem ſamen Da der ſelb 
meiſter meint Das Etwann ein geſtirn 
des himels ein ander dier formier vnd 
ſchöpfen ſol Wann einen menſchen vnd 
das ſelb geſtirn regiert doch den menſch⸗ 
en / Ettwann an der materie / da der ſam / 
vß dem mann jnmatricem kumpt Vnd 
alſo wirt ettwan ein menſch geborn mit 
eim antlit vnd mit eim hoůpt eins andern 
dieres wann eins menſchen Alſo glicher 
wiß das geſtirn des menſchen das re 
giert ettwann den ſamen des andern / 
diers das ettwann ein vnuernúnftig   
dier geborn wirt mit eins menſchen houbt 
Dauon ſagt der herr Alberthus jndem an 
dern Bůch von der natur indem Capittel 
von den wundern das er ein mal ſahe in 
eim dorff ein kůwe die warff ein kalp / 
das was ein halber menſch Vnd da das 
die gebũren ſahen da wolten ſie den hir 
ten mit der kũwe verbrant han vnd da 
der herr alberthus dar ʒů kam vnd der 
betracht ſich das ſich die angeſicht der 
planeten das wunder das alſo geſtalt 
was het vnderwunden das wunder 
alſo ʒůmachen von eim ſúnderlichen ge⸗ 
ſtirn vnd alſo ward der hirt herloſet 
das er nit verbrant ward ∴ 
Auch werdent ſolich wunder geboꝛn 
von ſunderlicher gedencken we 
gen vnd von betrachtlicher craft 
von den froũwen ſo die manne ÿemitten 
mit jn vnkúſcheit triben Wann die fro 
möcht gedencken an ein ſolich geſtalt / 
vff die ʒit das die frucht die da enpfang 
en wúrd glich ein ſolich geſtalt gewinne 
als das dier oder die geſtalt da ſie ane⸗ 
gedacht hette Vnd darumb der Mei⸗ 
ſter galienus verbot das man kein wun 
der oder kein wunderlich geſtalt ſolte / 
malen an die ſtett da die froũwen vnd 
mann bÿ einander ligen .

   
Textus 
De hermofrodito

Uon diſen vorgeſagten wundeꝛn / 
ſo iſt noch ein wunderlicher wirck 
ung beſchehen vnd ein wunder 
licher wũnder Wann der andern wundern / 
keins die vorgeſagt ſind vnd daſſelbe / 
wunder ſagt Alberthus der meiſter / 
dis bůches von eim dem geborn waren 
ʒweÿ gelider der vnkúſcheit mit  
das der ſelb menſch hett einen ʒumpen 
vnd ein mutʒen Vnd wann der ſelb menſch 
welt ſo moht er vnden vnd ob ligen vnd 
wirt das ſelb wunder geʒogen von úb 
eriger materie wegen des ſamen Wann 
Jndem ſamen iſt geweſen ein begnügig / 
materie ʒů gebern in eim ſolichen menſch 
en ietweders gelit mit  mutʒen / 
vnd ʒumpen von des mans ſamen von 
dem ſamen ſoliche gelider ſin gewũn ʒů 
geborn ʒůwerden da man mercken ſol 
Nach dem meiſter Auicenna iſt das der 
ſame felt indie lincken ſÿtten ſo wirt vſſer 
dem ſamen geborn ein meÿttelin Jſt / 
das der ſame felt indie rechten ſÿtten ſo 
wirt daruß geborn ein knabe Jſt aber / 
das der ſame felt mitten indie matricem 
ſo wirt dauon geborn ein menſch mit / 
einem ʒumpen vnd einer mũtʒen Vnd   
das heißt inlatin Hermofrodita Vnd / 
wie das ſÿ das dis ʒwo natur werden in 
dem  von der ſúnde wegen die 
da beſchicht inder natur So iſt es doch 
ʒů dem minſten das ein ſolicher menſch 
ſinen namen vnd ſinen ſinn vnd ſin natur 
ſol enpfahen vnd nemen von dem mann / 
Wann der man wirdiger iſt dann die 
frouwe ∴ .

 
Gloſa primum 
Dubium

Nun Mocht einer ſprechen warumb 
beſchicht es nit von natur das 
ein menſch geborn möcht werden 
mit ʒweÿen mũtʒen oder mit ʒweÿen / 
ʒumpen Das iſt darumb Weres das 
ein menſch geborn wurd mit ʒweÿen 
ʒumpen oder mit ʒweÿen mutʒen ſo wer 
ein gelid vnũtʒlichen beſchaffen Wann 
was die ʒweÿ gelichen gelider dẽten 
das dẽt eins als wol Vnd darumb wil 
es die natur nit gehabt han wann ſie / 
nit vnnútʒlichs ſchaffet Als Ariſtotiles 
wil indem andern Bůch vom himel 
vnd der welt vnd in methaphiſica ∴

 
Secundum 
Dubium

Auch möcht einer ſprechen vnd fra⸗   
gen ob ein menſch den alſo mit einer mutʒen 
vnd eim ʒumpen geborn wúrd ein vol- 
kummer menſch wer wann ein ander menſch 
Nũn möht einer ſprechen das ein ſolich 
menſch volkummener wer wann ein ander 
menſch Darumb das er vnden vnd oben 
mag ligen Als Auerꝛnis ſpricht jndem 
Achſten Bůch methaphiſice das die 
volkummenung eins diers die kumpt 
von volkummener wirckung ∴

 
⁘ Reſponſio 

Daruff iſt ʒů antwurtten das ein 
ſolicher menſch mÿnner volkummer 
iſt dann ein ander menſch wann 
ein ſolicher menſch iſt ein wunder / vnd 
iſt kein wunder ein volkommen dier Ouch 
iſt ʒůwiſſen das ein ſolich wunder alſo 
geborn wúrt als hernãch geſchriben 
iſt Ʒů dem erſten ſo hat die natur můt 
einen knaben ʒů ſchöpffen vſſer dem ſa⸗ 
men vnd macht das merteil der gelider 
die ʒů eim knaben hörnd ſo iſt der ſame 
Vnd die materie nit da ʒů gericht das 
ein knab daruß mög werden / ee dann 
die natur die materie verderben lãt 
ſo machtʒ ein frouwen geſtalt Vnd al 
ſo wúrt ein menſch geborn mit eim / 
ʒumpen vnd einer mutʒen Vnd iſt ouch 
der ſelb menſch vnfruchtbar vnd mag /   
nit ein ander frucht gebern mit dem eine 
glide dem ʒumpen ∴

 
Tertium 
Dubium

Auch möcht einer ſprechen ſolt ein / 
ſolicher menſch mit ʒweÿn geli- 
dern mit einem ʒumpen vnd mit 
einer mutʒen der da Hermofrodita heißt 
ein geʒúg ſin an eim rechten oder der ſelb 
menſch fúr ein froũwe ſolt dar ſten oder 
fúr ein man .

 
Solucio

DA meint Alberthus vnd die Ɉuri 
ſten ee das man einen ſemlichen 
menſchen ʒů dem gericht ließ 
ſo ſolt er vor ſchweͣren ʒů den heiligen 
mit welhem glid er wolt ſin vnkúſcheit 
triben alle die wile er lebt Sprech er / 
dann mit dem ʒumpen ſo ſoltman Jn fúr 
einen man han Sprech er aber mit der 
mũtʒen ſo ſolte man in fúr ein frõwe ha 
ben Vnd weres das ein ſolicher menſch 
vnkúſcheit welt triben mit beden gli 
dern ſo ſoltman jn verbrennen ∴

 
⁖ Quartum dubium 
 
Auch Möcht einer ʒwifeln Ob ein 
ſolicher menſch die heilig wÿ 
hung anſich nemen vnd ob er / 
Prieſter möcht werden Da / 
Sprechen ettlich das er nit mög prie 
ſter werden vmb das / das die prieſter 
ſchafft geergert vnd geſchmeht wúrde ∴

 
De gemellis habentibus 
virtutem Jn lateꝛibus

Auch Sagt Alberthus Wann 
als ſoliche wunder redelich / 
alſo beſchicht es ettwann das 
ſie krafft haben inder rechten ſÿtten an 
welich ſtett man die geʒwilling trüge 
oder wahin ſie kamen da alberthus 
von ſagt was beſloſſer tür man rüret 
mit der rechten ſÿtten des einen geʒwil 
lins die ſelben beſloſſen dúr giengen 
alle vff / Das Ander geʒwilling hett 
ſölich natur vnd krafft inderlincken ſÿten 
die vor offen waren die beſluſſen ſich 
ſelbe vnd wurden beſloſſen Vnd Alber 
thus retde von dem ſlieſſen vnd vffſlieſ 
ſen der ſloſſe die an den huß dúren wa 
ren vnd den ſloſſen die da warent an / 
den truchen vnd an den kiſten Vnd das 
ſolich kraft inden geʒwilling iſt gewe⸗ 
ſen das meint kein ander ſach wann 
die krafft des himels vnd ein ſúnder 
lich geſtirn Vnd kumpt nit von der /   
materien des ſamen vnd das ſelbe geſtirn 
kumpt gar ſelten vnd beſchicht ouch nit 
allein von krafft des geſtirnes / ſunder 
bar beſchicht es ouch von einer ſunder- 
lichen geſtalt der materien ʒů diſer wirck 
ung Wann die wirckung der geſtallt / 
die ſind ineiner gedultigen vnd wol ge⸗ 
ſtalten materien ∴

 
Gloſa

Es iſt ʒůwiſſen nach der Glõſe 
das in einer ſÿtten mer krafft iſt 
dann inder andern ſiten vnd iſt 
das die ſach das die recht ſÿtte heiſſer 
iſt wann die lincke ſÿtt als das offen⸗ 
bar iſt durch den artʒat Galienum 
indem andern bůch amphoriſmorum 
genant Nũn macht die hitʒe das ſich 
ein ding vff důt als ouch das offenbar 
iſt durch Ariſtotilem indem vierden 
Bůch metheurorum . vnd durch Ga 
lienum jndem andern bůch tengni ge⸗ 
nant Darumb hat die recht ſÿt die / 
krafft die ſchloß vff ʒů ſchlieſſen Aber 
die linck ſÿt iſt von natur kalt darumb 
hat ſie die krafft die dúr ʒů beſlieſſen 
Vnd iſt nit wunder ein ſollich krafft / 
ʒů ſin inden menſchen Wann ſie ouch 
wúrt funden in ettlichen ſteinen vnd in 
ettlichen krútern das ſie haben krafft   
die ſloſſe vff ʒůtůn Wann es ouch beſchiht 
das ʒweÿ kint werdent geborn vnd en 
pfangen inmatrice der froũwen in / 
ʒweÿen ſúnderlichen ʒellen / ʒwúſchen 
den ʒweÿen kindelin inder můter libe 
iſt ein hũt Vnd wann die ſelbe hút ʒer 
bricht ſo wahßend den kinden die ruck 
en ʒů ſamen vnd wachſend alſo die ʒweÿ 
kind an einander Als es ſagt Alberth 
us das er eins mals ſach ʒweÿ geʒwill 
ing die waren aneinandern / vnd trůg / 
ÿe einer den andern vff dem rucken vnd 
hett ieglicher ſin ſunder gelider Vnd 
was einer ein ſchnider vnd der ander 
ein ſchůmacher . .

 
Notandum

Auch ſach ein mal Alberthus / 
eins nachtʒe ein ſúnderlich ge⸗ 
ſtirn vnd da er das geſtirn ſach 
Da ſprach er ʒů den lúten die da ʒů ge 
gen ſãſſen Weres das inder nacht ein 
kind geborn wúrd vnder dem geſtirn ſo 
wúrd er ein rechter meiſter diep Die lůt 
de die das horten die wartten vff ein 
kint das die ſelbe nacht geborn ſolte 
werden vnd wolten die warheit erfaꝛn 
Als Alberthus geſprochen hett wann 
ſie hetten gar gůten glouben an Alber 
thum Vnd funden ein kint ʒů der naht 
geborn Vnd das hett ein ſolich krafft   
was ſloß es rüret die giengent alleſa 
ment vff 

 
Textus de 
Lapidibus

Hÿe bewert alberthus mit eim 
bÿ ʒeichen das dauorgeſchriben 
iſt Vnd ſpricht es ſol keiner wen 
nen das das ein geſtiffte rede ſÿ Wann 
daſſelb das iſt ein ſoliche kraft wirt ge⸗ 
ſehen in ettlich ſteinen jn die ſelben ſtein 
ein ſunderlich geſtirn drucket ein menſch 
lich form Vnd ein menſchlich geſtalt oder 
ein geſtalt eins anderns diers nach dem 
als dann das geſtirn ein wirckung / 
hat vnd das wirt baß geſehen Wann 
die ſtein ʒerdeilt werden Als dauor ge⸗ 
ſehen iſt . Ouch wircket ettwan ein 
ſunderlich geſtirn ʒů eim wunder der 
wirckung ſo ein minderÿ ſach iſt oder 
ein ſach der v́berflúſſekeit vnd das aber 
alle ſunderlich maſſe inden wundern 
mögen wider gefüret werden ʒů ʒweÿ 
en gemeinen maßen Das iſt offennlich 
en ſchinbar nach dem ſinne des meiſters 
Auicenne inſinem andern Bůch der 
benügnúß da er auch ʒů důt oder ſpꝛiht 
das die minnerung vnd die ſchand die 
iſt von der beroũbung des werckes 
vmb die vngehorſamkeit der materien 
oder vmb den gebreſten ∴

   
⁖ Gloſa 

Nach der Glõſe iſt ʒůwiſſen das 
Alberthus Recitiert jndem andern 
Bůch der natur das er eins mãls 
einen ſtein ſach der hett ein geſtalt als / 
ein kunig vnd das kam von eim ſúnder 
lichen geſtirn Darumb ein ſolliche ge⸗ 
ſtirn was vil lichter wann das geſtirn 
das da indrucket ʒwein ʒwilling ein 
ſolich krafft vff ʒůtůn die ſloſſe dauon 
Alberthus der ſahe eins tages das der 
ſelbe ſtein was als hohe geleit das kein 
werckmeiſter als ingantʒer ʒit als kúrtʒ 
enlich möht geſtigen ʒů dem ſelben ſtein 
vnd als in einer kurtʒen ʒit die geſtalt / 
inden ſelben ſtein fürn vnd machen Vnd 
da betracht ſich Alberthus der gedacht 
ein ſolich geſtalt inden ſtein wer beſche 
hen von eim ſunderlich geſtirn 

 
Textus

Und weres das ettlicher mich wider 
diſe ding ſtraffen welt das er die 
natur neme ʒů wircken Vnd die 
meÿnung des endes als geretd /   
wirt jndem andern Bůch von der natur ∴ .

 
Reſponſio

DAr ʒů iſt ʒů antwoꝛtten nach 
der meinung Auicenne des artʒ 
ets das es nit alle ʒit ʒimelich 
Vnd möglich iſt nach der natur die da 
heiſſet ein ſunderlich natur / das die ſel 
be natur mach vnd dar ʒů bring das 
ſie mach vnd bring ein ÿedlich natur / 
wircke nach dem ende Als ſie můt het / 
ʒůwircken Vnd iſt ouch nit ʒůuerheng 
en das die beroubung das iſt die wunder 
ende haben nach wirckungen Aber es 
iſt ʒů ſprechen das die wirckung die 
jnden materien ſind die do gehorſam ſind 
die wirckende nach eim ende vnd darumb 
von den ſiechtagen die da Ethica heiſſen 
von dem dode vnd von dem leben da iſt 
kein widerwertekeit von ʒů reden Wann 
die hat nit die ſunderlich natur alſo můt 
ʒůwircken Aber das eins ſiech wirt 
oder ſtirbet oder lebt das kumpt von 
der gemeinen natur die da ſiechtagen 
leben / Vnd den dode vnd geſuntheit 
regiert nach der meinung der natúr 
lichen meiſter die wirdeglichen von der 
natur geretd haben von diſen dingen 
Ʒů diſer gegenwertigen materie ſy ſouil geſagt .

   
Gloſa

JN diſem Argument meint der Meiſter 
nit anders dann das ettlicher möcht / 
ſprechen / ſolten alſo gebreſchaft menſch 
en geborn werden die wunder heiſſen 
Als dauor geſchriben iſt / ſo wirckett 
die natur nit recht Dar ʒů antwort 
der meiſter vnd ſpricht das es kumme 
von der vngehorſamkeit wegen der / 
materie / die natur důt allwegen das 
beſt das ſie mag / die ſunderlich natur 
Das iſt eins yeglichen dieres natur die 
ʒerſtört ſich ſelber nit gern das die lũte 
ſterben vnd ſiech werden das macht 
die natur die da die gemein natur heißt 
das iſt die krafft des himels .

 
Der tritt Tractat 
dis Bůches

NAch der Rẽde wil der Meiſter 
Alberthus reden von der ʒeich 
ung der enpfahung wie man 
erkennen ſol Ob ein froũwe mit eim kin 
de gee oder nit Oder ob ſie ein Jungfrow̃ 
ſÿ oder nit vnd von der herwirgung 
matricis vnd hat der Tractat vier 
Capittel Vnd ſpricht alſo der rede vß   
geendt als vil diſſer gegenwertigen rede / 
ʒů gehört / ſo iſt gnůge gelert von der ge⸗ 
burt vnd von der geſtalt vnd nach welher 
mãſſe vnd von meren materien die infal 
lende ſin in den ſin der materien ∴ .

 
De ſigno 
Concepcionis

Und das Nũn diſe gegenwertige / 
materien me volkummenlicher 
werde gehabt ſo ſolman merken 
die ʒeichen der geburt Wie man erkennet 
das die můter ein kinde enpfangen ha 
be der ſelben ʒeichen vil ſind als her 
nach geſchriben ſtãnd ∴

 
Primum 
Signum

DAs Erſte ʒeichen iſt Ʒůmercken / 
bÿ den wercken ſo der man mit der 
froũwen vnkúſcheit getriben hãt 
iſt dann das ſie froſtes enpfindt Vnd ſie 
frieſend wirt Vnd das ir die nÿer vnd 
die ſloſſe we werden tůn Das iſt ein ʒeich 
en das die froũw eins kindelins ſchwager 
iſt worden ∴ .

 
Secundum 
Signum

DAs Ander ʒeichen iſt das die frow̃e    
eins kindelins ſchwanger iſt worden / 
Wann der man mit der frouwen vn- 
kúſcheit tribt iſt dann das er enpfindet 
das jm ſin ʒump geʒogen Vnd gedenet 
wirt vnd geſogen von einer beſließ- 
ung Vnd von einer preße reht als ſo 
ein kint ein tütelin ſugt vnd den duten 
ʒuhet Alſo ſo der ʒumpe geʒogen wirt 
von der mutʒen der frouwen Vnd iſt / 
das der frouwen ſamen nit ʒů ſamen 
lauffen nach jrem gewũnlichen ſÿtten 
Vnd wann einer enpfint das ein kútʒ 
elung iſt vornen inder matrix Vnd 
wann der frouwen die beÿn we tůnd 
das iſt ein ʒeichen das die froũwe eins 
kindelins ſchwanger iſt worden 

 
Tertium 
Signum

Ein Ander ʒeichen iſt das die 
froũwe nit begert die werck 
der minne inder mas als vor 
Das iſt aber ein ʒeichen das die frow̃ 
empfangen hãt Das iſt aber in ettlich 
en frouwen wãr Vnd in ettlichen nit 
Wann ettlich froũwen begeren mer 
v́nkúſcheit ʒů triben Wann ſie mit kin 
den gent Wann ſo ſie nit mit kinden 
gende Als dauor geſchriben iſt jn 
Ettlichen fragen 

   
Quaꝛtum 
Signum

Auch Wann ſich die farwe an der 
frouwen antlit verwandeltt 
Das iſt aber ein ʒeichen das die 
froũwe ſchwanger iſt worden 

 
Quintum 
Signum

So Dann die froũwen fremder / 
ſpiſe gelanget Ettwann ißt die 
frõwe Erden Ettwann koln vnd 
Alſo von ander fremder ſpiß Dis ſigent 
alles ſament ʒeichen das die froũwe 
eins kindes ſchwanger iſt worden 

 
Gloſa

Nun Möcht einer Sprechen was 
iſt das nũtʒe das ein froũwe 
weiß Wann ſie ein kint enpfang 
en hab das iſt dar ʒů gůte Wann die 
frouwe enpfint das ſie mit eim kinde 
gẽtde das ſie deß kindes deſter baß ge⸗ 
ſchonen mag Wann herfúr die fro⸗ 
we nit das ſie ſchwanger worden wer 
ſo mocht ſie als vaſt vmb louffen eſſen   
vnd drincken das das kint würde abgen 

 
Notandum gloſa

Auch ſind vil iungfrouwen die da 
vaſt vnkúſcheit tribent Vnd doch 
ſprechen ſie ſint jungfroũwen / 
Darumb iſt es gůt das man erkenne wann 
eine mit eim kind gee Was es aber mein 
das ein froũwe frieß ſo ſie eins kindes 
ſiech iſt worden das kumpt dauon Wann 
ʒů der ʒit ſo die froũwe ſchwanger iſt / 
worden ſo ſamelt ſich die naturlich hitʒ 
inder frouwen von irem libe miteinander 
indie matricem Das die frucht dauon 
behalten werd vnd dauon wann die 
nÿeren inder frouwen folgent der ma 
tricem nach ſo geēt ʒů ſtund die natur 
lich hitʒ ußer den nÿeren in matricem 
Vnd alſo werdent die nÿeren der hitʒ 
beroubt vnd kumpt dann darnach 
kelte vnd ſchmertʒen ∴

 
⁖ Nota gloſa

DAs man ouch erkenne bÿ der fro 
wen ſamen Obe ſie mit eim kinde 
geẽ oder nitt Das beſchicht dar- 
umb Wann die frowe ſchwanger   
iſt worden ſo wirt die matrix vberral be⸗ 
ſchloſſen Als dauor geſchriben iſt Vnd / 
darumb ſo mögent die froũwen nit den 
ſamen vßgelãſſen Es ſÿ dann gar wenig 
Vnd beſchicht es doch das ein widerweͣr 
tekeit etwann inden Ɉungen froũwen Die 
Ettwann als gelúſtig ſind ſo ſie vnkúſcheit 
tribent Das in die matrix vff wirt getün 
Vnd wirt vß lãſſen vil ſamen den ſie bÿ 
ir hat gehabt ∴ .

 
Gloſa 

Uon des dritten ʒeichens wegen . / 
Wann die frouwe des kindelins 
ſchwanger wirt ſo ʒúhet die ma 
trix des mans ſamen ʒů ir als der Edelſtein 
adamaſt das ÿſin ʒů Ɉm ʒůhet Vnd dar 
umb mit ʒů ʒiehen ſo  ſugt die ma 
trix den ʒumpen des manns mit groſſer 
begird Vnd darumb wann es alſo kumt 
ſo flüßt der ſame nit vß der matrix ʒů der 
ʒit ſo man mit der frouwen vnkúſcheit ge⸗ 
triben hãt Als der ʒump vßgẽt von der 
mutʒen trucken vnd kein ſamen mit  
ʒúhet vnd bringet Das iſt ein wor ʒeich 
en Vnd iſt nit betrogenlich das die frow̃e 
ſchwanger iſt worden  .

 
Gloſa 

Wann ouch einer froũwen ir ʒit númme   
als gewonlich kumt als vor ee ſie des kin 
des ſchwanger iſt worden Das iſt aber 
ein ʒeichen das ſie mit eim kinde getde / 
Vnd darumb kumpt ir ir ʒit nit Wann 
ſo ein froũwe eins kindes ſchwanger wirt 
ſo wirt die matrix beſchloſſen Vnd get 
der froũwen ſame der inlatin menſtruum 
heißt vberſich vff in der frouwen důte 
lin vnd wirt da ʒů milch Vnd wann 
der frouwen ir ʒit kumpt ee ſie genißt 
das iſt ein ʒeichen das das kint dod iſt 
inder můter libe Jſt es aber das jm ein 
ſele wirt vnd geborn wirt ſo mag es / 
doch nit bliben es můs ſchier ſterben / 

 
Gloſa 

Vnd wann ouch die froũwe Be⸗ 
giriger iſt das man vnkúſcheit 
mit ir trib ʒů einer ʒit wann ʒů 
der andern Das iſt aber ein ʒeichen das 
ſie mit eim kinde getde Vnd meint das 
das der ſame der frouwen beſchloſſen / 
iſt in matrice Vnd von dem ſelben ſamen 
wirt die matrix heiß vnd wirt der ſame 
die froũwen kútʒeln Vnd wann ir die / 
ſelbe kütʒelung alſo kumpt ſo begert 
die froũwe des mans Darumb tribt ſie 
die werck der minne gerůwer Wann 
ſo ſie mit keim kinde geẽt ∴

   
Gloſa 

Wann ſich die fãrwe ouch an der fro 
wen verwandelt das iſt ein ʒeich 
en das ſie aber mit eim kinde gẽt 
Darumb verwandelt ſich die fãrwe wann 
die natur verwandelt ſich mit ein andeꝛ 
ſo die froũwe mit eim kinde gẽt 

 
Gloſa 

Auch wann die froũwe fremder 
ſpiſe begert vnd ſie belangend 
wirt das iſt ein ʒeichen das ſie 
mit eim kinde gẽt Darumb gelanget 
ein froũwen frẽmder vnd manigerhant 
ſpiſe die mit eim kinde get Wann ʒů der 
ʒit ſo wúrt der froũwen der mag ver 
gifftiget mit vergiftigen fúchtekeit Dar 
umb das der froũwen ſame beſloſſen iſt 
inder můter libe bÿ dem magen Dar 
umb hat ein frouwe manigerhand be⸗ 
girde ʒů eſſen .

 
Gloſa 

Auch Sagt die Glõſe das eins   
mals eins geburen wib mit eim kinde 
gieng vnd die belangt nach irs mans 
des geburen kloſen die hette ſie gern ge 
eſſen Vnd ward ſie als ſer darnach be 
langen / wúrden ſie ir nit ʒů eſſen ſo / 
múſte ſie ſterben Vnd doch mochten ir 
die nit werden darumb ward ir we / 
vnd fiel ingroß kranckheit Darumb 
ſolman fremd ſpiß nit nennen vor fro⸗ 
wen die mit kinden gentd 

 
Textus 

ABer Nũn ſind ʒů ſehen die ʒeich 
en ob ein knab oder ein dochter 
lin ſÿe inder můter libe Vnd / 
dis ſint warʒeichen die hernach ge⸗ 
ſchriben ſtend Wann ʒů der ʒit ſo die 
froũwe das kint enpfangen hat iſt 
dann die frouwe rotd vnder dem ant 
lit ſo get ſie mit eim knaben vnd ſo ſie 
ein lichten gang hat Vnd ſo ir der lib 
ʒů der rechten ſitten wehßt vnd ſinwel 
wirt ʒů der rechten ſitten Vnd iſt das 
dicke milch vnd wolgeſtalt milch von 
iren brúſtelin louft die als dick iſt 
ſo man die ſelbe milch neͣm Vnd ſie / 
güſße vff ein britde oder anderſwo 
hin do es Eben wer Vnd ſo ſie bÿ ein 
ander blibet vnd nit ʒerflúſſet Das 
iſt aber ein ʒeichen das es ein knab iſt .

   
Textus

Auch ſo man der froũwen milch / 
neme die mit eim kinde get vnd 
die güſß in iren harn ʒerteilt / 
ſich dann die milch nit vnd felt ʒů bodem 
Das iſt ein ʒeichen das die frucht ein 
knab iſt ∴

 
Textus

Jtem Der ſaltʒ neme vnd es leit den frou 
wen die mit kinden gend oben vff die 
wertʒelin der bruſt ʒergieng das ſaltʒ 
nit das wer aber ʒeichen das ſie mit 
eim knaben gieng ∴

 
Textus

Ein ander ʒeichen merck do bÿ 
So die frouwe vff ſtet vnd gẽt 
vnd ʒů dem erſten den rechten / 
fůß beweget Das ſint alles ſament ʒeich 
en das ein frouwe mit eim knaben gẽt 
Alſo iſt es glich verkert ſo ſie mit eim / 
meÿtelin gẽt ſo iſt dann die frow̃ ſchwer 
treg vnd bleich vnd der libe iſt der fro⸗   
wen lang ʒů der rechten ſÿtten Vnd in 
der lincken ſytten iſt der lib ſinwel vnd 
die bruſt wehßt ir ouch me ʒů der linck 
en ſytten Vnd die milch iſt vngedouwet 
vnd dunne Vnd wann der froũwen milch 
gegoſſen iſt vff ein eben dinge oder vff 
einander bretd das da eben iſt ſo ʒer- 
flúßt die milch als waſſer Vnd wann 
man ſie gúſſe vff der frouwen harn ſo 
ſchwúm ſie enbor vnd alſo von andern 
dingen 

 
Textus

Wann der frouwen die recht ſÿtt 
we tůt das iſt ein ʒeichen das 
ſie mit eim knaben gẽt / Jſt aber 
der frouwen inder lincken ſÿtten we / 
das iſt ein ʒeichen das ſie mit eim döch 
terlin gẽt 

 
Gloſa Ratio 
pꝛimi ſigni

NAch der Gloſe iſt ʒůwiſſen das 
ein frouwe von der natur eins 
knaben heiß wirt Wer nun heiß 
iſt der douwet wol vnd gůte douwung 
folget ouch nach gůt blůtd vnd gůte 
farwe die do rot iſt  

Ratio Secundi 
ſigni maſculi
 
Auch als die  froũwe einen 
lichten gang hat ſo ſie mit eim 
knaben getd Das meint der mei 
ſter alſo das die froũwe einen  gang habe dann die frouwe die mit 
einem döchterlin gẽt ∴ 
Auch ſo die froũwe mit einem knã 
ben getde ſo wirt ſie ſinwel inder 
rechten ſÿtten Wann als ypocras 
wil indem fúnfften Bůch Amphoriſmorum 
das ein knab lÿt inder rechten ſÿtten ma⸗ 
tricis Vnd darumb ſo wirt der lib ſinwel 
vnd wehßt ∴ 
So die froũwe mit eim knaben gẽt 
ſo iſt ir milch dick Das kumpt von 
naturlicher hitʒ des knaben Vnd 
darumb ſo ʒerflúßt die ſelb milch nit von 
der dickung wegen Die die ſelbe milch 
an ir hat ſo felt ſie auch ʒů bodem ∴ 
Und das das ſaltʒ den froũwen / 
vornan vff den dütelin nit ſch 
miltʒet ſo ſie mit knaben gend   
das meint das die froũwen ʒů der ʒit 
heiß ſint Darumb macht die hitʒ das 
ſaltʒ hert vnd das iſt ʒůnerſten an dem / 
rechten dütelin ∴ 
Auch ſo die froũwe anehebt ʒů gend 
ſo ſetʒet ſie vor den rechten fůß 
fúr ſo ſie mit eim knaben getd / 
Das iſt darumb wann ſie ſetʒet alleʒit 
den ſchwerern fůß fúr das mag man / 
dobÿ mercken Wann eim ein fůß we / 
tůt der ſetʒet allwegen den ſelben vorhin 
Vnd darumb ſo möht einer ʒů glicher 
wiß ſprechen das ein froũwe die mit 
eim kinde get ſo die ſitʒet vff eim ſtůl oder 
ſuſt ÿergen vff Vnd wann ſie wil ſten 
iſt dann das ſie ʒů dem erſten die hant 
leget vff das recht knúwe Das iſt ein 
ʒeichen das die froũwe mit eim knaben 
getd Legt ſie aber die hant vff das lincke 
knúwe ſo gẽt ſie mit eim döchterlin / 
Vnd wann ſich alſo das anders findet 
wann dauor von dem geſchriben iſt 
ſo gẽt die froũwe mit eim döchterlin ∴ .

 
Signum veriſſimum 
Concepcionis

Ein Ander Bewerung weiß ich   
das die war iſt bewert Weres das ÿeman 
wölte wiſſen Ob ein froũwe mit eim / 
kinde gee oder nit der ſol der frouwen 
ein tranck geben das von honig vnd von 
waſſer iſt vnd ſol das tranck alſo ge⸗ 
macht ſin . Ʒů dem erſten ſoltu nemen 
einen löffel vol húniges vnd einen vol 
lãwes waſſers vnd ſolt das vnder ein 
ander miſchen vnd gib es dann der fro⸗ 
wen ʒů trincken eins abents Jſt dann 
der frowen we wirt vmb den nabel / 
vnd ir nit des eÿnne iſt ſie ſchnide et 
was vmb den nabel / ſo gẽt ſie mit eim 
kinde Jſt aber das nit vnd wirt ir nit 
we vmb den nabel ſo gẽt ſie mit keim / 
kinde Vnd wann aber einer das wil 
erfarn von der froũwen der ſol ſprechen 
das der frouwen die ſelbe artʒnÿe mit dem 
hunig vnd mit dem waſſer als vor geſchri 
ben iſt die vertrib einer froũwen ir kranck 
heit die ſie indem höubt hat iſt es ſach 
das ſich / die frouwe beclagt in dem höpt 
Jſt es aber das ir anderßwo we iſt an / 
irem libe ſo ſol er aber ʒů der frouwen 
ſprechen das das uorgeſchriben dranck 
die froũwen helff fúr den ſelben ſiech 
tagen da ſie ſich dann claget an dem 
libe Vnd ſolman ir nútʒit ſagen das 
man damit erfarn wölle ob ſie mit 
eim kinde gẽe oder nit Wann ettlich / 
froũwen ſint als ſchalckhafftig das 
ſie das ſelbe bedencken das ſie ſprechen   
jn wer nit we geweſen indem libe ſo ſie 
wúſten das man jn das tranck het ge 
geben das man herfarn wölt ob ſie mit 
kinden giengen oder nit Vnd ſeiten all 
wegen anders dann jn wer ∴ .

 
⁘ Gloſa 

Es iſt ʒuwiſſen Wann das tranck 
von dem hunig ein ſüß tranck 
iſt Darumb ſo mag es nit lich 
teglich verdoũwet werden Wann alle 
ſüß ſpiß oder tranck das ſchwúmet en 
bor oben indem magen darumb wirt 
alles ſůß ding v́bel verdouwet wann 
ein gůt doũwung die wirt vnden in / 
dem magen am bodem vmb ſin feißtung 
vnd vmb ſin hitʒe Aber oben jm ma⸗ 
gen da iſt keltung darumb mag der 
mag oben nit douwen Vnd darumb 
iſt es gůt das man nacht dem nacht 
eſſen einwenig ſpacier das  die ſpi 
ſe vnden inden mag ſitʒe Darumb ſo / 
iſt es nũtʒ das mann alle ſüſſe ſpiſe vnd 
tranck ʒů dem erſten nieſſe das ſie ander 
ſpiſe vnden jnden magen trúck Vnd dis 
vor geſchriben Experiment das iſt 
gegeben von dem Artʒat meiſter ÿpo⸗ 
cras indem funften bůch Amphoriſ⸗ 
morum Vnd iſt das von der ſach wegen 
Wann nach dem das die froũwen eins   
kindes ſchwanger werden ſo haben ſie 
minner von naturlicher hitʒe indem ma⸗ 
gen Wann ſo ſie mit keim kinde gent Dar 
umb das die hitʒe ʒů den ʒiten ſo die fro 
we das kint enpfahet vſſer dem magen 
flúſſet in matricem vnd die ſelbe naturlich 
hitʒ ſtercket die frucht in matrice Ouch 
kumpt die naturlich hitʒ vs dem magen 
in die dütelin vnd indie bruſt vnd ſúdet 
den frouwen ſamen der auch inder bruſt 
iſt ſo die froũw mit eim kinde gẽt das 
milch daruß wirt Vnd darumb ſo die 
frouwe vff den abent das hunig tranck 
enphahet ſo mag ſie das die nacht gar 
kume verdouwen Darumb wirt ir we / 
jndem libe ∴ .

 
Capittulum Secundum 
De coꝛrupcione et caſtitate

ABer ſind ʒůmercken ʒeichen da 
bÿ man erkennen mag ob eine 
ein Jungfrõwe ſÿ oder nit Dabÿ 
Ʒůmercken iſt das ettwann die Jung 
frouwe werdent gar ſchwerlichen / 
ʒerbrochen Alſo das ir mutʒen gar 
witde werden Wann der ʒump iſt / 
ettwann ʒů vil groß vnd vngefüge 
Ettwann iſt er herwiderumb das die 
mũtʒ ʒů groß iſt vnd der ʒump ʒů clein 
Vnd das iſt die ſach das den jungen 
frouwen ſoman ʒů dem erſten vnkúſch 
heit mit in tribt das jn ettwan lang /   
die mutʒen we tůnd Wann ir mutʒen 
werdent in wit vnd werdent gericht 
ʒů dem ſchimpffe ∴

 
⁘ Alia cauſa 

Ein ander ſach iſt die da hilfft ſch 
mertʒen das der froũwen die / 
mutʒe we tůt Wann es iſt ein 
hũte vnd ein fleme inder mũtʒen Vnd 
die wirt ʒerbrochen ſo man mit der fro 
wen vnkúſcheit tribt ʒů dem erſten 
Vnd ſo die frouwen die wercke ÿe lenger 
triben ſo ſie ÿe ſtercker werden vnd 
ÿe gerner tribent ∴

 
Gloſa

Es iſt Ʒů dem erſten ʒůwiſſen / 
das ʒwo ſach geʒogen werden 
vſſer diſem texte dabÿ man / 
herkennt Ob eine ein jungfroũwe ſÿ 
vorhin geweſen oder ob eine vor vn 
kúſcheit getriben hab oder nit ∴

 
Secunda cauſa

Die Erſt ſach iſt wann man mit   
eim  ʒů ſchaffen hat iſt es dann 
ſach das es ſich v́bel gehebt Das iſt ein 
ʒeichen das es noch ein jungfrõw iſt 
Vnd die ſach findet ſich nit bÿ allen 
froũwen Vnd darumb iſt es ein ſunderlich 
ſach vnd meint das der ʒumpe ʒů vn 
geſtüme vnd ʒů gros iſt ∴

 
Alia cauſa

Die Ander ſach iſt aber gemein / 
Wann die ſelbe ſach findet ſich 
bÿ allen döchterlin wann mit 
ynen ʒů dem erſten vnkúſtheit getriben 
wirt ſo habent ſie ein hútelin inder / 
mũtʒen Das inlatin heiſſet ymen vnd 
indútſchem gickel vnd die ſelbe hũt 
iſt ein hůterlin der kúſcheit vnd die 
ſelbe hũtde ſtẽt nach bÿ der bloſen in 
der mutʒen vnd fornen bÿ der matrix 
Wann einer die ſelbe hũt gantʒ find 
et das iſt ein ʒeichen das das dochter 
lin vorhin nit vnkúſcheit hat getriben 
Jſt aber die ſelbe hút ʒerbrochen ſo 
iſt ir vor hin das ding getãn Vnd 
ſo die froũwen ÿe me der minne pfle 
gen ſo ſie ÿe ſtercker werdent ʒů dem 
werck Vnd werdent ÿe me geluſtig / 
ʒů dem ſchimpff vnd meint das das 
ſchnelle bewegon das der man vff 
der frouwen tůt ſo er der minne mit 
ir ſpilt das macht der frõwen heiß   
vnd ouch der ſame der von dem mann 
kumpt der iſt von natur heiß vnd wer 
met die frouwen in irem libe mitein 
ander Darumb wirt ſie ſtercker dann 
vor Aber der man wirt drucken vnd 
kumpt die naturlich hitʒ von  vnd 
die natúrlich fúchtekeit Vnd darumb 
ſo wirt der man kranck Vnd darumb 
vberig vnkuſcheit iſt den mannen nit 
geſunt Vnd wer es vil důt der můß ouch 
ſchier ſterben vnd altet ouch feſter dann 
ein menſch der do kúſche iſt Darumb 
ein ſpar mag nit lenger leben der ein 
mennelin iſt dann ein iãr das meint 
ſin vnkúſcheit ∴ .

 
Nota ·

Auch iſt Ʒuwiſſen welchem döch 
terlin die mutʒ offen ſtet das 
iſt noch ein jungfroũw Aber 
den froũwen die vorhin vnkúſcheit ge 
triben hãnd den iſt die mutʒ ʒů getůn / 
vnd meint das / das ſie den ſamen geꝛn 
behielt der von dem mann ʒů ir iſt 
kumen ∴

 
Textus

Die ʒeichen der kúſcheit das ſint   
forcht ſcham mit eim ʒúchtigen gang 
ʒúchtiger rede vnd geberde vnd mit ver⸗ 
ſchmahung helſens vnd betaſtung ʒů 
dem mann Aber der froũwen ein teil 
ſind als bößkúndig inden ʒeichen allen 
ſament das ſie ſich kúnden verdecken 
das man wene ſie ſin iungfrowen ſo 
ſol ſich der menſch keren ʒů andern / 
ʒeichen das ſie ſich nitt wiſſen ʒůuer 
decken ∴

 
De vrina 
Virginum

Dann Welche ein Jungfrow̃ iſt der 
ſelben harn iſt clãr vnd liechte 
vnd ſint ettwan wiß vnd bleich 
Jſt aber das der harn luter rotde iſt vnd 
einer gúldin farwe vnd ſchwer das 
betút ein biliglich gemüte doch ſint die 
ſelben noch kúſche ∴

 
De vrina 
corꝛupta

ABer die froũwen die vnkúſcheit 
getriben hand die habent einen 
trüben harn Vmb das in die / 
vorgenannt hũt inder mũtʒen ʒerbroch 
en iſt Vnd des mans ſamen wirt geſe 
hen an dem boden in irem harn .   
ABer wann ein froũwe ir Baſen 
hat geladen ſo iſt ir harn ʒů 
der ʒit blůtfar Vnd ʒů der ʒit 
hat ſie waſſerig ougen vnd 
hat ein ander farw̃e an irem antlit vnd 
ein ſoliche frowe iſt ʒů den ʒiten eim / 
man vnluſtig Vnd ſol ſich ein ieglicher 
hütten das er ʒů den ʒiten nit bÿ einer 
frouwen lig die den krebs hãt Wann 
es iſt gar ſchedelich die wiſen frouwen 
ſollen ſich dann hůten das ſie nit bÿ 
den mannen ſchlãffen die wil in ir 
ʒit wert ∴

 
De ſuffocacione primum

Auch iſt ʒůwiſſen vnd fliſſeglich 
Sinne vnd můt enpfelhen das 
die alten froũwen die alſo ir 
baſen geladen habent vnd me frouwen 
den da ir menſtrua friſche ſind ſo ſie 
die kind aneſehent die da inden wagen 
ligend vnd vergifftigen die kind Als 
Alberthus Spricht in ſinem bůch von 
dem ſamen der froũwen von der vnreinen 
materien die da menſtruum heiſſet 
vnd das iſt die ſach inden froũwen 
die da den krebs hant vnd die dann 
ʒů den ʒiten ſo ſie den ſelben fluß hab 
en der ſelb fluß bewegt ſich durch den 
frouwen lib miteinander Vnd ʒů dem 
aller erſten ſo macht die ſelbe materie   
die ougen kranck Vnd die fuchtekeitt 
die da ſint vmb die cleinen ſchweiß⸗ 
löchelin der ougen Vnd wann die ougen 
vnrein werdent ſo wúrt der lufft ouch 
vnrein vnd darnach das kint vnd das 
meint ouch der natúrlich meiſter in ſinem 
Bůch von dem ſlaff vnd der wachung 
vnd iſt das die ſach ∴

 
Notandum

Warumb die alten froũwen von 
den die böſe materie genannt 
der krebs nit flúßt / die kind ver 
gifftigen vnd vnrein machen darumb 
das die ſelbe böß materie nit von den 
alten froũwen kumt ſo ʒerbricht ſie die 
naturlich hitʒ fúchtekeit inden frouwen 
Vnd darumb das ſie alt frouwen ſint 
ſo gebriſt in die naturlich hitʒe der die 
ſelbe böſe materie ſolt verdouwen 
vnd ʒitig machen vnd ſũnderlich 
ſo die froũwen arm ſind Wann ſo 
werdent ſie geſpiſet mit grober ſpiß 
die ʒů einer ſolichen materie wircket 
Vnd alſo vergifftig die ſelbe böſe ma⸗ 
terie das kint das ſÿ ein ſach des todes 
iſt indem kinde Ʒůglicher wiſe als die 
andern das kinde vergifftigen mitt 
dem lufft der da auch vergifftig iſt ⸗ 
Vnd ʒů dem dickern mal die ſelben fro⸗ 
wen vergifftigen vil me wann die fro⸗   
wen den ir ʒit flúßt wann der ſelb fluß 
iſt ein reÿnunng der frouwen natur :

 
Gloſa

Nach der Gloſe iſt ʒůwiſſen das 
Ettlich frouwen die ſich vß tůn 
fúr Jungfrõwen die doch nit 
Jungfroũwen ſind vnd vmb ir mag- 
tům kummen ſind die kúnnend gar wol 
Jungfrouwen geberde an in haben / 
als die Nunnen darumb iſt den ʒeich 
en nit allerding ʒůglouben die indem 
Texte geſchriben ſind Aber der harn 
der von den froũwen kumt der iſt ein 
war ʒeichen ob eine ein Jungfrowe ſÿ 
oder nit .

 
Pꝛima ratio

Ʒů dem Erſten iſt der harn nit 
vermiſt mit des mans ſamen 
ſo iſt ſie danneht ein jungfro 
we Hat aber der harn ein gúldin far 
we das bedút das die jungfrõwe ein 
gros begird hatt ʒů der vnkúſcheitt / 
vnd darumb ſo wiſſent die artʒat / 
wol welhe döchter ſich gern laſſent 
bletʒen Aber welhe dochter vnkúſtheit 
getriben hãt der ſelben harn iſt trůbe   
das meint das des mans ſam in den / 
harn vermiſt iſt Das iſt war iſt das / 
der harn von der frouwen kumpt ſchier 
nach dem ſo ſie mit dem mann der minen 
geſpilt hat . 
MAn findt ouch bÿ eim andern / 
ʒeichen Ob eine ein jungfrow̃e 
ſÿ oder nit das merck dabÿ Jſt 
das einer froũwen nam die brúſt vnder 
ſich hangen gen der erden hinab das 
iſt ein ʒeichen das ſie vnkúſcheit hat 
getriben Das iſt darumb wann ein 
froũwe mit eim kinde gẽt ſo kumpt ir 
ſame der da menſtruum heißt hin- 
uff indie bruſt Vnd macht das die brüſt 
nider hangen ∴ 
Jtem Wann einer mit einer ʒů ſchaffen 
mag haben das es  an dem ʒump 
en nit we tůt das iſt ein ʒeichen das 
ſie vor ouch vnkúſtheit hãt getriben / 
Beſchicht eim aber vaſt we das iſt 
ein ʒeichen das ſie vor ein Jungfrow̃ 
iſt geweſen Das iſt wãr iſt das eine 
ir mutʒen nit enge hãt gemacht / 
mit einer ſalbung / als ſolicher vil /   
ſind die ir mutʒen enge kúnden gemach 
en mit ſolicher ſalbung das man wenet 
ſie ſint iungfroũwen Ander ʒeichen 
ſint die da werden vs krútern vnd von 
ſteinen das lãß ich die ʒoubererin vß 
richten ∴ 
Auch Wann der froũwen Harn 
blůtfar iſt das meint das der 
harn flúßt durch die mutʒen 
da ir ſame der da krebs heißt durch 
flüßt Ouch flieſſen der froũwen die 
ougen ſo ſie ir baſen geladen hãt Wann 
ʒů einer ſöllichen ʒit ſo iſt einer frou 
wen ir lib vol fúchtekeit die rohe vnd 
vnuerdouwet ſint Vnd die ſelben fúch 
tekeit die heiſchen allenthalben durch 
den lib miteinander einen vßgang Nũn 
iſt an den ougen me cleiner löchelin / 
Wann ſuſt an dem libe darumb get 
die fúchtekeit me ʒů den ougen vs dann 
ʒů eim andern gelit . 
Auch verwandelt ſich die farw̃e 
an der frouwen antlit ſo ſie den 
krebs hat Vnd das meint das 
ſich ir fãrwe mit einander durch den   
gantʒen lib gẽt vnd kumt an die ſtet da 
ir der fluß iſt Vnd die ſelbe hitʒ vnd / 
fãrwe verdribt der frouwen den fluß 
deſter ee ∴ 
Auch iſt die froũwe vngeluſtig / 
ʒů den ʒiten das ir die ſpiſe wider 
ſtẽt das meint das die natur / 
ſich me fliſſet das ſie die böſe materie 
von der frouwen vertrib dann das 
ſie die verdouwe ∴ 
Auch ʒů den ʒiten důnd den froũwen 
die höubt gern we Darumb / 
verhúllend ſie ſich vaſt mit 
ſchleÿern das in das hoůbt nit herkalt 
Vnd ʒů den ʒiten ſo den froũwen alſo 
we iſt Welcher man dann mit den 
frouwen rẽtd der wirt heiſſer Vnd / 
das iſt darumb wann die frouwen 
Ettwann den lufft vervnreiningen 
mit dem das ſie den Ãthem anſich ʒie 
hen vnd der ſelb vnbereÿnigt lufft / 
macht die mann heiſſer Vnd darumb 
iſt es vaſt vngefunt mit den froũwen 
ʒů den ʒiten der minne ʒů ſpilen wann 
ein kint das ʒů den ʒiten  / 
wúrde das wúrt vſſetʒig Ouch ſöllent   
die froũwen die alſo ir ʒit lident nit mit 
den kinden ſchimpffen die inder wagen 
ligent Wann ſie vergifftigen die kinde 
alſo ſer das ſie ettwan ſterbent Vnd das 
beſchicht von dem lufft den ſie vervnreÿn 
nigen Vnd dis vergiftung kumt gar geꝛn 
von den alten wiben Vnd ſúnderlich von 
denen die da arm ſind Wann ſie gẽnd 
mit keim iungen kind von der grobe ſpi 
ſe die die ſelbe materie noch vnreyniger 
macht Vnd darumb iſt gnůg geſagt / 
von der materien die menſtruum heißt 

 
Sequitur 
Textus

Nũn ſöllen wir wider gen ʒů den ſtetten 
Menſtruorum das iſt ʒů der ma⸗ 
tricem vnd ſollent ſehen ettlich ʒů 
fell die do ſint bÿ der matrix Wann die 
matrix die litd dick ein herwúrgung / 
Die artʒat ſprechen das Suffocatio das 
latiniſch wort ſÿ ein hertruckung der 
geiſtlichen ding vß gegangen von dem 
laſter der matrix Vnd werdent ʒů ſamen 
getrúcket die geiſtlichen ding Vnd wirt 
der athem inder froũwen geirꝛt Vnd 
das beſchicht Wann die matrix von / 
ir eygenne ſtat wirt gehaben / Wann 
dann von der keltung des hertʒen die 
daruber kumpt ſo haben die froũwen 
Ettwann kranckheit an den hertʒen Vnd   
die frouwen fallent Ettwan Nider vnd 
geſchwint in Ettwann gewinden ſie den 
ſchwindel ∴ .

 
⁖ Gloſa 

Es iſt ʒůwiſſen das die geiſtlich 
en gelider da der Athem inder / 
froũwen jnne vß vnd ingetd das 
die ſelben gelidern / ettwann werdent 
gedrucket Vnd ouch das hertʒ das der 
athem geirꝛt wirt von der matrix dar 
vs kumment die vergifftigen dunſt die 
da kommen von der boſen materien die 
inder matrix iſt vnd kummen hinuff⸗ 
hin ʒů dem hertʒen vnd alſo geſchwint 
der froũwen Vnd von der kranckheit 
kummen ʒwo andern kranckheit Die / 
erſt heißt inlatin ſincopis Das iſt ein 
ſiechtag der kumpt von der kranckheit 
des hertʒen wann das hertʒ wúrt vaſt 
kranck Darumb das die naturlich 
hitʒ dem hertʒen engetd ∴· 
Die Ander Kranckheit heißt Sco 
tonomia die wirt vſſer den ʒerſtöꝛ 
ten dúnſten die vberſich vffhin / 
gẽnd indas höubt Vnd gegen den ougen 
Vnd die ſelben dünſt die haben da /   
ein ſinwel vmb louffen vnd dem menſch 
en der die ſelbe kranckheit lidet dem iſt 
wie  ſin höubt vmblouff Vnd heißt 
der ſinwel Vnd die mann die haben ouch 
den ſelben ſiechtagen von böſen dünſten / 
die kummen in von dem magen vnd kum 
ment auch den froũwen von dem magen 
Ettwann von der matrix als vorgeſchrieben 
iſt Vnd darumb ſpricht Auicenna 
das die matrix iſt inder froũwen als 
ein ſprachhũß das mitten ineiner ſtatt 
ſtet da die burger alle vff gend vnd 
irn ſtůl machent Alſo alle vberflúſſe- 
keit des blůtʒ die v́beral inder frõwen 
lib iſt die kumpt indie matrix vnd wirt 
da gereiniget ⁘ ·

 
Textus de 
Galieno

GAlienus ein grõſſer meiſter / 
jnder artʒnÿe der ſagt von einer 
frouwen in ſinem Tractat 
von der herwúrgung der matrix die 
als groſſen ſchmertʒen leid von der vor 
genannten kranckheit das ſie nit moht 
reden vnd viel nider vnd lag als obe / 
ſie tod wer Wann ſie hetten kein ʒeich 
en vßwendig an dem libe des lebens 
Da wurden vil artʒat ʒů ſamen gerůft 
die die frouwe beſahen Vnd ſich vmb / 
die kranckheit nit verſtůndent vnd rẽtend   
ſie wer eins ſchnellen todes tod Da kam 
Galienus ouch dar ʒů vnd betrachte ſich 
das die vorgeſchriben kranckheit die / 
frouwen hett berüret Vnd herloßt die 
froũwen von der kranckheit Vnd die 
ſelbe kranckheit beſchicht den froũwen 
Wann ſie úberflúſſekeit von der mate⸗ 
rie haben die menſtruum heißt vnd / 
die ſelbe materie ouch ʒerſtört iſt vnd 
vergifftig ∴

 
Cauſa quare mulieres 
debent coire cum viro

Und Darumb iſt es ſicher vnd gůt 
das ſolich froũwen wer die ſint 
die ſollich vorgemelte v́berflúſ 
ſekeit bÿ in haben ſie ſigent iung oder 
alt das ſie dick bi den mannen ſchlaffen 
vnd vnkúſcheit triben Das ſölich mate⸗ 
rie von den froũwen getriben werd Den 
jungen froũwen iſt es aber vaſt nũtʒe 
Wann ſie haben vil fúchtekeit von der 
ſelben materie in ÿn Vnd das iſt die / 
ſach warumb die iungen froũwen / 
aller erſt anheben vnkúſcheit ʒůtriben 
vaſt feÿßt werden ee ſie mit kinden wer 
dent gen vnd ſorg mit den kinden ha⸗ 
ben Alſo ſagt er ouch von den andern 
froũwen Wann als der Natúrlich 
meiſter ſchribt inden heimlichen bůch 
ern der heimlichkeit Sorg macht die 
lůt vaſt alten Vnd alt ſchier werden   
Wann die ſelben iungen froũwen Wann 
ſie vil haben von einer ſolichen materien 
ſo begern ſie auch vaſt vnkúſcheit ʒůtri 
ben von der vberflúſſekeit wegen der ſel 
ben materien vnd das iſt von der anlig 
ung wegen der natur 

 
Peccatum in natura

Und darumb iſt es ſúnde Jnder 
natur ſollichen iungen froũwen 
ʒiehen von der minne Vnd inen 
verbieten gegen dem den ſie lieb haben 
Wie das ſÿ das es nach gůten ſitten / 
gar recht getãn werd das den frõwen 
gebotten werd das ſie ſich nit lãſſen / 
bletʒen Das gẽt diſe materie nit an 

 
Gloſa

Es iſt ʒůwiſſen das die froũwen 
inder kranckheit ligent recht 
als ob ſie tod ſind Vnd darumb 
ſo ſprechent die alten wib mit irem / 
katʒen glouben Das ʒů den ʒiten der 
ſelben frouwen ſele die alſo ligent als 
ob ſie tod ſind / ſind geʒúcket inden / 
Himel oder in die helle Vnd vmb ir / 
andeͣchtigkeit ſolten ſie herfarn was 
mer indem himel oder inder helle wer 
Das iſt aber ein katʒen gloub vnd ein   
getüſche Wann das die frouwen alſo li 
gen als ob ſie tode ſind das kumt von 
natúrlicher kranckheit als dauor ge⸗ 
ſchriben iſt Wann die böſen dünſte die 
da vberſich gẽnd indas hirn die ſind / 
vaſt grop vnd dunckel ſo wẽnend die alten 
wib das die froũwen die alſo kranck ſind 
in der helle ſigent vnd die ſchwartʒen 
böſen geiſt ſehent Sind aber ſolliche dünſt 
clar vnd geʒwidig ſo wenent ſie / ſie ſigent 
jndem himelrich vnd ſehen got vnd 
die engel luterlich ſchinen  
Auch Sprechent die artʒat das ʒů 
den ʒiten ſo die froũwen die vorge 
ſchriben kranckheit habent So 
ſolman ÿn die fůß mit eſſich vnd ſaltʒ ri⸗ 
ben Vnd ſol ſie kutʒelen vnder den armen 
Vnd berüren mit eim núwen lÿnin důch 
Darnach ſolman ir die dieht vaſt ʒů ſa⸗ 
men binden Vnd ſoll ir dann ſtinckend 
materie ʒů der naſen legen als miſt oder 
rouch der da kumpt von gebrantem 
menſchen hãr ∴ 
Auch ſind die Jungen frõwen heiſſer   
von natur wann die alten froũwen Dar 
umb bedörffen ſie mer ſpiß ʒů Eſſen . 
wann die alten Darumb habent ſie ouch 
mer ir ſamen der Menſtruum heiſſet / 
Vnd fúr dis vorgeſchriben kranckheit 
hilfft vnkúſcheit vaſt Wann dauon ſo 
werdent die fúchtekeit vnd die böſen / 
dünſt vertriben vſſer der frouwen vnd 
Wann eine ÿemittend ſoliche kranckheit 
het ſo man dann der minne mit ir ſpilt 
ſo wúrd ſie one ʒwifel ledig von ir / 
kranckheit ∴ .

 
De quadam qui cum congnovit 
mulierem ſagwineus factus fuit

WAnn Jch han ein mal gehört in 
der bicht der geſellſchafft das 
mich einer fragt Was ſach das 
meint Wann er ſlieff bÿ ſiner lieben 
Jungen frow̃en vnd er was ouch jung 
Wann er mit ſinem bůlen alſo der min 
ne gepflegen hett ſo fúnd er ſinen buch 
der wer mit einander blůtig bis her 
uff an den nabel Vnd forcht ſich der / 
ſelb ouch ʒů mal ſere Wann er wúſt nit 
was ſach das meint Vnd getorſt ſich 
doch nit von der jungen froũwen ʒÿe 
hen gröſſer liebehalb die er ʒů ir hett 
Doch was der fluß nit von der böſen 
materie wegen die da heißt men⸗   
ſtruum Sunderbar ſie was von dem fluß 
des ſamen das iſt von dem menſtruum 
der da flüßt ſo man mit der frouwen / 
yemitten vnkúſcheit tribt Aber es be⸗ 
ſchicht ouch ettwann das die materie 
genannt Menſtruum der flúßt ſo man 
mit der froũwen der minne ſpilt . vnd 
dann ſo iſt es ettwann der frouwen / 
nutʒ Ettwan ſchade nach dem als der 
materie me iſt vnd ettwann minder ∴ .

 
 ·Gloſa ·

ES iſt ʒůwiſſen wann die froũwen 
iren fluß vaſt haben / ſo iſt inen 
nútʒ das man der minne mit 
ÿn ſpil Wann es jnen aber wenig iſt ſo 
ſchadet es jnen Wann der dunſt wirt 
damit vſſer der froũwen getriben 

 
 ·Textus ·

ABer wúrd ich ettlich ding Berü 
ren von den jrrungen Was 
das mein das ein froũwe eins 
kindes nit ſchwanger kan werden der 
ſelben irrung ſind vil Ettwan wirt es 
geirret von des wegen das die matrix 
als kalt iſt Ettwann beſchicht es von   
groſſer hitʒe wegen oder von groſſer / 
fúchtekeit wegen oder von groſſer trucke 
nung wegen . Ouch wúrt die froũwe 
gejrret von grõſſer feÿßtung wegen 
des libes Vnd das meint die feißtung 
die da geet vmb die matricem die be⸗ 
ʒwinget die matricem an dem ende da 
des mans ſame hin ſol gen vnd die ſelbe 
feißtung die lãßt des mans ſamen nit 
in die matricem kummen Des haben wir 
ein glichnúß indem ſchãffe des nÿeren 
ſind begraben vnd inder feißtung ver⸗ 
borgen an allen enden Vnd die ſelben / 
froũwen die alſo feißt ſind die werffent 
des mans ſamen vſſer in mit dem haꝛn 
ſo ſie bruntʒen Vnd darumb in einer 
ſolichen froũwen ſo mann yemittend 
der minne mit ir gepflegen hat iſt / 
dann das bruntʒet vnd das man iren 
harn ſihet So wirt es offenbar ob des 
mans ſame geſamet ſy oder nit Jſt das 
der ſame inmatricem gefangen ist So 
iſt der ſame luter vnd rein vnd dunne 
Jſt aber das der ſame nit enpfangen 
iſt inmatricem ſo iſt er dick vnd einer 
andern farwe nach gewũnlichem / 
ſytten vmb die ʒů vermiſchung mit 
dem manne Wann ſo die frouwe brũntʒ 
et ſo beſchicht es ettwann das durch 
den harn nit gentʒlich der ſame vß 
gegoſſen wirt Aber die ſelben frouwen 
ſind warm vnd mit ir hitʒ ſo wirt ir 
ſame dúnn Ouch ſind ettlich fro⸗   
wen die als glat vnd dúnn matrices 
hand das ſie des mans ſamen nit be 
halten mögend Vnd ſölliche irrung / 
das die froũwe nit mit eim kinde wirt 
gend das beſchicht von manigerhand 
ſach wegen von den indiſem bůch nit 
Vil geſagt iſt ∴

 
Gloſa

Alle froũwen die da grõß adern 
hand bÿ den ougbrouwen / 
ander ſtirnen die ſigent alle / 
ſammet gůt geſellin Ouch meint yp 
pocras an dem fũnften Bůch Ampho⸗ 
riſmorum das die frouwen die haben 
kalt vnd dick matrices die mögent keins 
kindes ſchwanger werden vmb die kel 
tung vnd trúckenung · 
Auch die frouwen die da fúcht 
matrices haben mögent auch 
keins kindelins ſchwanger wer 
den vnd flüßt der ſam von jnen Vnd 
alle froũwen die da haben hitʒig / 
matrices die mögent ouch keins kindes 
ſchwanger werden Wann der ſam wirt 
ʒerſtört in ÿn vnd ouch die vnreinikeit 
die irret die enpfãhung der frucht   
vaſt vnd die vnrreinikeit iſt ʒwifaltig / 
Ettlich wirt jnnwendig ettlich vßwen- 
dig Als es beſchicht in ettlichen froũwen 
Wann ir matrices ſind als vnſuber 
das ſie den ſamen der in ſie gegoſſen iſt 
von der vnkúſcheit nit behalten mögen 
Wann ir matrices ſind als glat als / 
ein marmelſtein der da geſalbet iſt 
mit öle Weres das waſſer daruff viel 
es flúß darab . 
Die vnreynikeit die kumpt ouch 
ettwann vßwendig Wann als 
ettlich gemein froũwen ſind die 
nement der mans ſame nach einander 
als dick ſie mit den mannen ʒů ſchaf 
fen haben Vnd wann alſo eins manns 
ſame des andern mans ſame findet ſo 
verleſt er ÿn vnd alſo enphãhet ſie kein 
kinde ∴

 
Jnpedimenta concepcionis 
Exparte viri 

Auch iſt ʒůwiſſen das Ettwann 
vnd gar dick von des mannes 
wegen wúrt die enpfãhung 
eins kindes gehindert vnd geirret Ett 
wann der ſãme der den man von    
lãt der iſt ʒů vil dúnn als waſſer Alſo 
ſo er in die matricem gegoſſen wirt von 
ſiner ʒerflieſſung wegen ſo loufft er / 
wider vſſer fleÿſchin fel Da die kind 
in der můter libe jnne ligen das matrix 
heißt die Jrrung beſchicht ouch von / 
der trúckenung wegen vnd der keltung 
wegen der kloſen Vnd die mann mö 
gent ſolich klõß han das ſie númmer oder 
gar ſelten mögen gebern Wann ir ſãme 
nach der artʒat lere iſt der geburt kein 
nũtʒe Nach dem ſo wirt geʒwifelt ob 
der gebreſt an der frouwen ſÿ oder 
an dem manne das ſie nit kind mit 
einander machen · oder haben 

 
Gloſa

Es iſt Ʒůwiſſen Wann des / 
manns ſame dunn iſt Vnd 
ſo er ettwann kumpt an die 
ſtatt da das kint enpfangen ſolt wer 
den So mag er nit da beliben dauon 
er als dunn iſt vnd flüßt ʒů ſtund wider 
dannen · 
Auch iſt ʒůwiſſen das die mann   
die da flegmatici heiſſen die da kalter 
vnd fuchter natur ſint Oder Melanco 
lici die trucken vnd kalter natur ſint / 
alle vnnũtʒlichen ir vnkuſcheit mit den 
frouwen volbringent Wann ir ſãme der 
iſt vnuerdouwet vnd macht das / das 
ſie kalt kloß haben Darumb iſt ir ſãme 
vnnutʒlich ʒů der geburt  
Etwann kumpt es das die ge⸗ 
burt gehindert wirt von das 
mannes ʒumpen wegen vnd 
der man nit fruchtbar iſt Darumb das 
der ʒumpe ʒů kurtʒ iſt vnd den ſamen 
nit mag gewerffen vff den acker der 
natur Ouch iſt der ʒump ein gelide 
von ÿteln adern darumb iſt er kalter 
natur darumb blibt der ſame deſter 
ee indem ʒumpen vnd wirt ouch kalt 
Vnd alſo iſt er vnfruchtbar Ettwann 
iſt der ʒump ʒů lang das er den ſamen 
wúrfft fúr den acker hinuß hin der 
natur das Spricht Alberthus in / 
dem Erſten Bůch der geburt der dier

 
Textus

Der Nun wiſſen wil Wann ein frõwe /   
nit fruchtbar iſt Ob der gebreſt von der / 
frouwen dar kumm oder von dem manne 
Der ſol nemen ʒwen heffen vnd ſol der fro⸗ 
wen harn in einen haffen tůn vnd des 
manns harn inden andern haffen Vnd 
ſol die heffen fliſſeglich behalten vnd 
bedecken vnd rein beſchieben Vnd ſoll / 
ſie alſo lãſſen ſten vier tag vnd ein wenig 
me Vnd iſt das es beſchicht das der ge⸗ 
breſt von dem mann dar kumpt ſo findet 
einer wúrm indes manns haffen Jſt 
aber das der gebreſt an der froũwen iſt 
So findet einer in der frouwen haffen / 
dú böſe materie die da menſtruum heißt 
Jſt aber der gebreſt von in beden ſo fin 
det mann die materie beide ſament inden 
heffen Als vorgeſchriben iſt ∴ .

 
⁖ Gloſa 

Nach der Gloſe iſt ʒůwiſſen das 
das Experiment war iſt iſt das 
die lút vnfruchtbar ſind von / 
böſer Complexe oder natur Darumb das 
des manns harn iſt ʒerbrochen vnd 
hatt gebreſten in natúrlichen krefften 
So wirt gar lichteglich der harn fúl 
vnd werdent dar jnn wúrm Alſo iſt / 
es auch von der frouwen fluß der men 
ſtruum heißt Weres aber das die vn⸗   
fruchtbarkeit das die froũwe nit kinde 
haben vnd gebreſtenhalb des ʒumpen 
oder das die froũwe ʒů vil feißt wer 
So wer das Experiment nit war ∴

 
Nota

Auerꝛnis Spricht v́ber das ander 
Bůch der ſele iſt es das ein frow̃e 
fruchtbar ſÿ / ſo gehört dar ʒů 
das der man vnd die froũwe in eim ge⸗ 
rechten alter ſind Vnd das ir natur nit 
beroubt ſÿ alſo das ſie nit ʒů heiſſer oder 
ʒů warmer ſind oder das kein gebreſt 
ſÿ an den gelidern die ʒů der geberung 
gehörnd Ariſtotiles Spricht in / 
dem Núnden Bůch von den diern Wann 
ein knab funffʒehen iãr alt iſt ſo iſt er / 
nútʒ kind ʒůmachen ſo iſt ouch ein ÿeg- 
liche dochter gůt ʒů dem ſchimpff Wann 
ir ir menſtruum ʒů dem erſten kumpt ∴

 
⁖ Textus 

WElcher Einer frouwen helffen 
wölle das ſie mit eim kinde wer 
de gen Vnd das ſelbe ein knab ſÿ 
Der ſol nemen die fleiſchin hũt da die 
haſen jnne ligen indem haſen die ouch 
matrix heißt vnd das ÿngeweid jn   
dem haſen Vnd las es trucken vnd mach 
darus puluer vnd temperier es mit win 
vnd geb das der frouwen ʒů trincken 
ʒů ſtund ſo ir ir ʒit vergangen iſt das 
inlatin menſtruum heißt Oder nẽme 
eins haſen hoden vnd tůwe dem ouch 
alſo vnd ſoll dann der man mit der fro⸗ 
wen ʒů ſchaffen hãn ſo wirt die frow̃e 
mit eim knaben gẽnd Das iſt wor iſt 
ſuſt út inder froũwen das die geburt 
geirꝛen mög Der aber wiſſen wölle 
was irꝛung inder frouwen ſÿ die das 
geirren mag der ſoll fliſſeglich v́ber 
leſen das do vor geſchriben iſt von den 
ſtetten ∴ 
Ein Ander Experimennt ein fro 
we die Nẽm gekempt wollen / 
vnd mach die naſß in Eſel milch 
vnd binde ſie úber iren nabel bis der 
man vnkúſcheit mit ir trib ſo enphahet 
ſie aber ein kint ∴ 
ABer ein Experimennt Nim ein / 
lebern vnd die hoden von einem 
cleinen ferlin das die ſúwe Nú 
wes geworffen hãt vnd las das ouch   
trucken werden vnd mach buluer daruß 
mit win gemiſcht vnd gib es dem man 
vnd der frouwen ʒů trincken Wer dann 
der man vorhin nit meͣchtig geweſen 
ʒů gebern er wúrde darnach meͣchtig 
das er fúrbas gebern mag Vnd die 
froũwe die vor nit moht enpfahen die 
wirt meͣchtig ʒů enpfahen ∴

 
⁖ Gloſa 

Es iſt ʒůwiſſen Das das Erſt Ex 
periment macht die frouwen 
warm vnd naturlich ein kint / 
ʒů enpfahen vnd wann die frõuwe nach 
tes wil ſlaffen gen ſo ſol ſie ein ſolich 
tranck nemen ſo ſie yemitten an das bett 
wil ſchriten vnd ſol dann der man mit 
der frõuwen der minne pflegen an dem 
morgen ſo der tag vff gẽt Vnd ſol das 
auch tůn ʒů ſtund ſo der frouwen ir ʒit 
vff hat gehört Wann ʒů den ʒiten / 
wúrt der froũwen ir lib gereÿniget /

 
Notandum

Uon der wollen wegen v́ber den 
lib gebunden Vnd das ein fro⸗ 
we deſter ee mit eim kinde wúrd 
gend warumb das ſÿ weiß die natur   
wol vnd iſt vns vnbekannt ∴

 
Experimentum

Von dem dritten Experimennt 
das iſt von des ferlins hoden 
dauon wirt der ſam indem mann 
vnd inder froũwen getemperiert das 
dauon deſter ee ein kint enpfangen / 
wirt Vnd wer alſo einer froũwen oder 
einem man wil helffen das ſie meͣch 
tig werden kinde ʒůmachen Der ſoll 
fliſſeglich betrachten ir beder natur 
ſind ſie ʒů heiſſer natur ſo ſolman ÿn 
ʒů hilff kummen mit kalter materie Sind 
aber ſie ʒů kalter natur ſo ſolman in ʒů⸗ 
hilff kummen mit heiſſer materie ·

 
⁖ Textus 

WAnn es iſt ein lere getrúwlich / 
ʒů behalten Wann ein menſch 
enpfindt das ein frouwe mit 
eim kinde gẽt vnd aller erſt ſchwanger 
iſt worden ſo ſoll der menſch keiner 
leÿ fremder ſpiſe oder ding nennen / 
vor einer ſolichen froũwen Dauon die 
frucht möcht kranck werden Vnd die 
frucht ſtirbt dick von ſẽmlicher frem 
der ſpiß wegen ſo ſie die froũwe nit   
gehaben mag Vnd darumb iſt ein rãt 
gegeben Wann ein froũwe koln fordert 
oder anderleÿ ſpiß das man ſie ir ʒů 
ſtund gebe ∴

 
Gloſa

Es iſt ʒůwiſſen Wann die frouwen 
mit kinden werden gen das ir 
libe vaſt verändert werden dar 
umb das ÿn ir ʒit numme kumt das iſt 
menſtruum die ſelbe materie kumpt 
den froũwen in die brúſt vnd inden ma 
gen vnd von deſſelben wegen begernd 
ſie manigerhand ſpiß Darumb ſo 
rãtend die artʒat das man kein ſpiß / 
vor froũwen nenn die man nit gehaben 
mag das ſie nit danach belangen weꝛd 
Ouch ſolich froũwen begernd ett 
wann erſchrockenlich vnd vergifftig 
ſpiß vnd meint das das ir mag voul 
iſt böſer fúchtekeit vnd darumb möcht 
ein frõwen ettwann alſo vil belangen 
vnd geb man ir die Spiß nit darnach 
ſie belangt ir gieng das kint ab Vnd / 
das kint ſtúrb das geſchee darumb das 
die frow̃ der ſpiß můs mangeln dar 
nach ſie belangt hat das ſie als kranck 
wirt an irem libe das ſie vmb das kind 
müſſen kummen das das kint von dem / 
fleÿſch inder můter libe entlediget wirt 
Vnd alſo gẽt der froũwen das kint ab /

   
Textus

WAnn ich han geſehen vnd gefun 
den das ein frouwe die mit eim 
kinde gieng die belangt nach 
öpffeln die da friſch wẽren die öpffel / 
mochten ir nit werden do viel ſie nider 
an ir betde vnd verſůcht in eim tag 
Vnd ineiner nacht nie kein maß noch 
trancks Nũn waren bÿ der froũwen 
Jungfroũwen vnd dirnen die vor nie 
mit keim kinde waren gegangen vnd 
ouch keins kindes ſchwanger wãren 
Vnd die wiſten nit vmb der froũwen 
gebreſten das ſie belangt nach maniger 
hand ſpiß Vnd da die froũwe die / 
öpffel hieſch darnach ſie belangt het 
da ſprachen die dirnen die bÿ ir wa 
ren vnder einander es iſt der froũwen 
ein vergifft öpffel ʒů Eſſen vnd antwoꝛten 
der frouwen ſie hetten keinen apffel 
Wann ſie ſahen das die öpffel den lú 
ten die den ritten hetten nit geſunt / 
wãren vnd meintend es wer ouch alſo 
vmb diſe froũwen daran ſie betrogen 
warent Da nũn die froũwe die mit 
eim kinde ging gar kranck wart vmb 
das / das ſie der öpffel můſt mangeln 
darnach ſie belangt Vnd do ſie des kindelins   
kindelins ſolte geneſen Do genaß ſie eins / 
todes kindes Vnd die froũwe gieng dry tag 
mit der geburt vmb ee ſie das tod kindelin 
gebãr Vnd ee die froũwe des todes kinde 
lins genaß Da blůt die frõwe an der naſen 
ʒwen tag vnd ein nacht Vnd daſſelbe blůt 
was von der froũwen materie kummen 
die menſtruum heißt vnd das ir das ſel⸗ 
be blůt alſo ʒů der naſen vs gieng Das was 
ein ʒeichen das die frucht tod was ∴ .

 
ÿpocras

DAuon Spricht der groß artʒat 
ypocras indem funfften Bůch 
amphoriſmorum . Menſtruis 
fluentibus inpoſſibile eſt fetum eſſe ſanum 
Wann ein froũwe mit eim inde get kumt 
ir dann do ʒwúſchen ir ʒit das iſt ir men⸗ 
ſtruum ſo iſt es vnmúglich das die frucht 
geſunt ſÿ Vnd darumb das die vngelúck 
alle vermitten werden bÿ den froũwen die 
mit kinden gent ſo iſt es gůt das ſie behůt 
werden Vnd lútʒel bewegt werden vnd 
das man yn weich ſpiſe vnd ſenfft ſpiſe 
ʒů eſſen geb Vnd was ſollich froũwen 
begernd den willen ſolman in allen her 
fúllen Aber die andern ſachen die da 
nach ſind dir materie Die werdent me 
geſtrecket ʒů der wirckung die ich vnder 
wegen laſſen wil vmb kurtʒerung wil 
len diſer materie ∴ .

   
Gloſa

Es iſt ʒůwiſſen Wann das kint in 
der můter libe tod iſt ſo haben den 
froũwen die naſen an ʒů blůten 
Vnd das iſt das aller wãreſt ʒeichen das 
geſin mag ʒů erkennen Wann die frucht 
inder můter Ʒ libe ʒerſtört oder tod ſÿ vnd 
iſt ſach warumb die naß blůt Als uor 
geſchriben iſt Die materie menſtruum 
die kumt den froũwen indie brúſt vnd 
wirt in milch gedouwet Vnd kumpt dann 
durch die adern wider hinab in matri 
cem da wirt das kint von geſpiſet Wann 
nun das kint tod iſt ſo bedarff es keiner 
ſpiß me Vnd ſo gẽtd dann die materie 
menſtruum genannt vſſer den brúſten 
indie nãßlöcher vnd kumpt dann da her 
uſſer Vnd das iſt wãr es ſÿ dann das 
ein frouwe ʒů vil geblůts bÿ ir hab / 
blůt ir dann die naß ſo ſchatt es ir nút 
es húlffe ſie das ir natur gelichterd wúꝛd 
Vnd das beſchicht dick inden iungen 
froũwen vnd allermeiſt ſo ſie mit kin 
delin ſin worden gẽnd ⁘

 
Signum concepcionis 
maſculi vel femelle

Aber ee wir vnſer rede ʒů den dingen   
keren ſo iſt ʒůmercken ein ʒeichen der en 
phahung das ein enpfahung eins kna⸗ 
ben bedútet inder můter libe Einer nem 
waſſer von eim lutern brunnen Vnd ver 
ſorg ſich das er hab einen blůtʒ tropffen 
oder einen tropfen milch von der rechten 
ſytten der frouwen Vnd gieß das in das 
waſſer iſt dann das der tropff an den 
bodem vnderſich abſingt das iſt ein ʒeich 
en das es ein knab iſt Jſt aber das der / 
tropff vff dem waſſer enbor ſchwimmet 
ſo iſt es ein döchterlin . 
Auch Wann der froũwen die recht / 
bruſt gröber vnd gröſſer iſt wann 
die lingke das iſt ouch ein ʒeichen 
das es ein knab ſÿ Jſt aber die linck gröſer 
ſo iſt es ein dochterlin . Aber Nũn ſolt 
man ſagen wie man den froũwen ſolt 
helffen inder geburt vnd der kindelin / 
ſo ſie arbeiten ſöllent geneſen Aber das 
findet ſich ſelber wol vnd kúndent die / 
hebammen ſelber wol damitt ſo die froũwen 
ſollent genẽſen Darumb iſt nit witer hie 
uon ʒůſagen ∴

 
Gloſa

Es iſt ʒůwiſſen wann ein froũwe   
mit eim knaben get ſo wirt das blůt vnd 
die milch wol gedouwet vnd wirt dick 
vnd felt alſo ʒů dem boden Vnd ſollich 
milch ſol ſin von der rechten ſÿtten einer 
frouwen die mit eim kinde getd inder rech 
ten bruſt das natúrlich hitʒ die groß iſt 
die rengniert inder groſſen bruſt . 
Auch Möcht einer ſprechen ich wil 
bewiſen das die linck brúſt heiſſer 
natur iſt wann die recht Wann 
das hertʒ iſt inder lincken ſitten Nũn iſt 
das hertʒ heiſſer Wann die lebern als 
offenbar iſt durch den Artʒat Auicennam 
Jndem Erſten Bůch Canonis Darʒů 
iſt ʒůreden das das Argument valſche 
iſt Wann wie das ſÿ das das hertʒ in 
der lincken ſitten ſÿ ſo flúßt es doch mit / 
ſiner crafft me ÿn Wann der húcken vnd 
Darumb alle gelider die inder rechten ſÿtten 
ſint die ſind Edeler wann die gelider in 
der lincken ſytten . Ouch wil Ariſtotiles 
jndem Achſten bůch von den diern das 
von dem ſamen der wol gedouwet iſt 
Da wirt ein knab vßgeborn Vnd von / 
ſãmen der nit wol gedoũwet iſt daruß 
werdent dochterlin geborn ∴ 
Es möcht ouch einer Sprechen was   
meint das das Ettwann ein man der gaꝛ 
geʒwidig iſt vnd wol geſtalt ein grop kint 
vnd ein vngeſtalt kint gebirt Vnd alſo heꝛ 
widerumb Ettwann ein grober vnd ein 
vngeſtalter man der gebirt ʒwidig vnd 
wol geſtalt kint Dar ʒů wirt ge Antwoꝛt 
Wann ein man ʒů ſtund die froũwen / 
beſlafft ſo er erſt ſchlãffen kumt Vnd dan 
necht mit vrlop foul iſt Vnd die ſpiſe nit 
verdoũwet hat ſo gebirt er grobe kint 
vnd vngeſtalt am libe vnd an der ſele 
Aber wann der man mit der froũwen 
der minne ſpilt / ſo er einen ſlaff abgericht 
Vnd die ſpiſe vnd das er geeſſen vnd ge⸗ 
druncken hat wol verdouwet hat ſo ge⸗ 
birt der man geʒwidig vnd wol geſtal 
te kind . 
Auch Möcht einer Sprechen was 
das meint das ettlich manne alle 
ʒit nũn döchterlin geberent Wie 
wol es ſÿ das des manns ſame mit der 
frouwen ſame wol ſÿ geſtalt dar ʒů / 
das ein knab von jnen geborn ſolte wer 
den Da ſprechen ettlich das es darumb 
ſÿ Das der ʒump ʒů vaſt fleÿſchig ſÿ 
Vnd darumb das in ettlichen mannen 
der ſãm ſich dar ʒů geneigt hat das er 
von der manns růten gerner felt in die 
lincken ſÿtten in die matricem der froũwen   
wann in die rechten ſÿtten Darumb 
werden von Ettlichenn mannen gerner 
dochterlin geborn wann knaben .

   
Sequitur Textus 
De Sperma viri

ABer ee wir ein end machend 
den dingen die vorgeſchriben 
ſind vnd geſagt Darumb das 
vnſer lere volkummelicher vnd lichtlicher 
werde gehabt Wann von der natur der 
froũwen ſame der menſtruum heißt in 
Ettlicher mãß geſagt ſÿ So iſt nũn fúr⸗ 
baſſer ʒů gend ʒů der natur des mans / 
ſamen der Sperma heißt Vnd nach des 
ſelben mans ſamen natur ſo wirt man vil 
dinge ſehen . Des mans ſame iſt nút andeꝛs 
wann die vberflúſſekeit der fürung die 
ſelbe vberflúſſekeit die get vnd kumpt 
nit in das weſen der gelider des manns 
die da gefůrt ſollent werden Vnd nach 
der betrachtung deſſelben ſamen ſo iſt / 
ʒů gedencken vnd nach ſiner geburt das 
die Artʒat ſetʒent vier / douwung jn 
den menſchen Ein douwung die iſt in / 
dem mund Die ander iſt indem magen 
Die dritt die iſt inder lebern Die vierd 
douwung iſt inden gelidern miteinander 
die da gefürt vnd geſpiſet ſollen werden 
vnd gemert Aber die naturlichen mei 
ſter vnd die artʒat die miſßhellen vnder 
einander Wann die Natúrlichen meiſter 
ſetʒent die erſte douwung das die kreftig 
vnd me volkommen ſÿ Vnd die ſelbe erſte   
douwung die ſÿ in dem hertʒen Die ander 
douwung die da iſt indem mund das 
iſt nút anders dann ein gůt vnd ein glimp 
fig kuwung der ſpiß Wann nach der / 
meinung der artʒat / Darumb hat die 
natur dem menſchen vnd eim andern 
dier die ʒen gegeben das ſie damit die 
ſpiße ʒermaln vnd ʒerbÿſſen Vnd dar 
umb die natur die hat den diern die ge⸗ 
hurnt ſind als ohſſen hirtʒen ſchaff / 
vnd geiß / die da indem obern teil des 
mundes nit ʒen habent als andern tieꝛn 
ʒwen búch gegeben einen büch da ſie / 
die ſpiß inlegent den andern buch da 
ſie die gedouwet ſpiſe inlegent in dem 
erſten buch Aber von den andern geli 
dern ſo wirt der douwung geholffen das 
die narung die ſie geeſſen habent vß ge⸗ 
triben werd in ir geſtalt als lang bis die 
ſelbe narung in ein ieglich gelit des li 
bes kumpt nach der begerung der ver 
lornen ſpiß die ſich vor verdouwet hatt 
Vnd das beſchicht ʒů aller ʒit durch die 
naturlichen hitʒ die da ein ſubſtantʒ 
wircket durch die natúrlichen fúchte 
keit / als durch ein materie / das dann 
werd ein wider bringung der verlor⸗ 
nen fürung Aber die verdouwung 
inden lúten die iſt vil geʒwidiger nach 
dem als es ir geʒimpt nach ir maniger 
hand wirckung Ouch darumb Wann 
der menſche der iſt der aller v́bertreffen 
ſten natur vnder allen ʒergenglichen diern .   
Aber in den menſchen in der ander douwung 
ſo wirt die fürung das iſt die ſpiß beroubt 
irer eigennen form Vnd wirt angetũn 
mit einer fremder form Vnd was grop 
iſt an der ſpiß das wirt ſich ſcheiden von 
dem geʒemen vnd geʒwidigen recht als 
ſich ſcheiden klÿen von ſimel mel Vnd 
waß ſüſfe iſt trenckig vß der ſpiß gedou⸗ 
wet iſt das wirt geſant ʒů der lebern 
die von irer hitʒ das ſelbe noch me ver 
kert vnd wirt jm antůn ein eigen getãtde 
vnd ein naturlich geſtalt des blůts Vnd 
darumb ſo das mit einer ſollichen dou- 
wung iſt behebt ſo wirt es geſogen von 
eim ieglichen gelid Das dauon manigfal⸗ 
tig vnd gemert wirt vnd nach der begird 
der ſpiß die da verʒert vnd verborgen 
iſt ſo wúrt ein widerbringung in die 
glidern mit dem ſüſſen ding das da / 
kumpt von der ſpiß Vnd die gelider 
ſugen von der lebern ∴

 
⁖ Gloſa 

NAch der Glõſe iſt ʒůwiſſen das 
die Naturlichen Meiſter miß 
hellent vnd nit ein mütig ſind / 
mit den artʒaten von der vorgeſchriben 
douwung wegen Wann als Ariſtoti 
les wil indem Bůch von der Jugend 
vnd von dem alter So iſt das hertʒ ein 
anfang des menſchen Vnd iſt ein ſunderlich   
gelid vnder andern gelidern Wann es iſt 
das erſt gelid das da lebendig wirt vnd 
iſt ouch das hinderſt das do ſtirbt Vnd 
darumb nach den naturlichen meiſtern 
die hinderſt douwung get vſſer dem 
hertʒen ∴

 
Notandum

Auicenna vnd vil Ander Artʒat die 
Sprechent es ſind funff douwung 
Vnd die funff douwung die wirt 
durch alle adern des libes Aber die natúr 
lichen meiſter die ſprechen es ſÿent nũn 
drÿ douwung Die erſt douwung als 
ſie ſprechen die iſt in dem magen die ſchei 
det die lutern materie von der trüben 
Vnd der mag wirfft das trüb vß durch 
den hindern vnd das dann luter iſt vnd 
nit ein grob materie Da wirt die ander 
douwung das wirt geſant ʒů der le 
bern vnd wirt da verwandelt in blůt 
Vnd ſcheidet ſich dann da aber das grop 
blůt von dem geʒwidigen Vnd wirt vß 
geworffen durch die weg da der harn 
durch loufft Vnd das ſelbe heißt ouch 
der harn Vnd fúrbas vnd die luter ma 
terie das da recht blůt iſt das wirt ge⸗ 
ſant indas hertʒ Vnd da wirt begang 
en die dritt douwung Da wirt dann 
aber die trübe materie geſcheiden von 
der lutern Vnd wirt geſprengt durch 
die adern alle des libes vnd kumpt   
durch die adern in ſchweiß wiß von / 
dem menſchen Vnd die luter vnd geʒwi 
dig materie die wirt geſant in alle / 
gelider des libes vnd dauon beſſert ſich 
der libe vnd wirt ʒůneͣmen als vil als 
er verlorn hett vorhin das da allerding 
verdouwet iſt vnd die Naturlichen mei 
ſter wellen / das indem mũnd kein dou 
wung ſÿ dann allein die kúwung Als 
ouch der Text ſagt ∴ 
AUch Habent die gehörnten dier 
indem obern teil des mundes 
keinen ʒan Vnd iſt das die ſach 
was ʒů ʒenen ſolt werden das wirt ʒů 
hornen Alſo ſprechent die Natúrlich 
en meiſter Nun möcht einer ſprechen 
wie kan die ſpiß der menſch yſſet von 
einer ſtatt ʒů der andern jndem libe ge 
gẽnd do ſie gedouwet wirt Als vß dem 
magen in die lebern vnd von der lebern 
in das hertʒe ∴

 
Reſponſio

DAr ʒů iſt Ʒůantwortten das / 
von ÿngeweÿd gẽnd aht adeꝛn 
gegen der lebern Jnden adern 
douwet ſich die materie Vnd in dem /   
magen vnd durch die adern get die ma 
terie in die lebern So gẽnt dann fúrbas 
adern von der lebern ʒů dem hertʒen / 
Durch die ſelben adern kumpt die mate⸗ 
rie geſprengt in die gelider des libes 
mit einander ∴

 
⁖ Textus 

Und Nach dem ſelben iſt Ʒůmerck 
en das die ſelbe verließung das 
ſich die ſpiſe verdouwet vnd den 
menſchen wider hungern wirt die / 
wirt geborn in ieglichem gelit des li⸗ 
bes durch die naturlichen hitʒe die da 
wircket ʒů allerʒit in natúrlich fúch 
tekeit Vnd verʒert die mit ir wirckung 
vnd macht die ſelben materie vß den 
gelidern dumpffen So wirt den ſelben 
menſchen vnd einem ieglichen menſch 
en wider hungern Wann das leben hat 
ſin weſen in hitʒ vnd in fúchtekeit Als 
die Artʒat wöllen vnd die Naturlich 
en meiſter an manigen ſtetten der natũr 
lichen kunſt vnd ſunderlichen indem / 
Bůchel von dem tod vnd dem leben dar 
umb iſt es notdurfftig das ein tier not / 
durfft habe Anders ein tier wurde ʒer 
ſtört vnd ſtúrb als geſprochen wúrd 
Jn dem büchel von der iugend vnd von 
dem alter Vnd die naturlich hitʒ die   
wircket alleʒit indie fúchtekeit Vnd maht 
das ſie verriechen můs ∴

 
⁖ Gloſa 

Die Natúrlichen Meiſtern vnd 
die Artʒat die wöllen das die na⸗ 
tur ein ieglichen diers / die hãt 
ir weſen in natúrlicher hitʒ vnd in na⸗ 
túrlicher fúchtekeit Nũn wircket die / 
natúrlich hitʒ õne vnderlãß in die natur 
lichen vnd wurtʒelnden fúchtekeit vnd 
verʒert ſie Als Auicenna offennt in 
dem erſten Bůch Canonis an der 
dritten venne Wann onvnderlãß die 
wúrtʒelnd fúchtekeit die wirt von na⸗ 
turlicher hitʒ geminret Vnd vnßer lib 
wúrt trucken es ſÿ dann das die ſelbe 
fúchtekeit die on vnderlãß verlorn wirt 
widerbracht werd durch die fúchtekeit 
die da kumpt von dem das der menſch 
ÿſſet vnd trincket ∴

 
Nota

Auch wöllent alle artʒat das des 
menſchen leben iſt glich als ein / 
Ampel oder ein kertʒ die da brinnt 
Wann gelicher wiß als in einer brún⸗   
nenden kertʒen ʒweÿ ding ſint das erſt 
iſt die hitʒ des fures Das ander die feiß 
tung dauon das liecht brinnet Dar⸗ 
umb als lang das öle oder ander ſchmaltʒ 
in ein tigol oder an einer kertʒen weret als 
das liecht Es ſÿ dann das es můtwillig 
lichen geirꝛt werd oder verleſchet ſo brint 
es Aber als bald kein feißtung oder kein 
öle me in der ampeln oder an der kertʒen 
ist So verliſcht das liecht Alſo iſt es / 
glicher wiſe von dem leben des diers wie 
lang die wurtʒeln fúchtekeit in dem tier 
lebt vnd wert die natúrlich hitʒ als lang 
ſtet ouch das leben des tieres es ſÿ dann 
das es freuenlich getötd werd mit eim 
ſchwert oder ſuſt mit eim ſiechtagen .

 
Nota

Auch wil Auerꝛnis Ɉndem andeꝛn 
Bůch der ſele das die dier Eſ 
ſen vnd drincken von ʒweÿerleÿ 
ſach wegen die erſt das ſie dauon ge⸗ 
ſpiſet werden Die Ander das ſie kúnden 
ander dier gebern Die fürung iſt dar 
umb geordiniert von der natur das / 
ein ieglich tier werd behalten in ſinem 
leben Das aber ein dier von dem an 
dern geborn wirt das iſt darumb geor⸗ 
dinert Das die geſtalt der Tier nit 
verderben : .

   
⁖ Textus 

ABer von diſen vorgeſchriben ding 
en wirt vß gen ein ʒwifelung obe 
die getat der hitʒ in die fúchtekeit 
ſÿ ʒůuerʒern ſÿ ein wirckung der hitʒe 
als ſuſt ein hitʒ oder ein naturlich hitʒ / 
Darumb ʒůmerken iſt das die wirckung 
der hitʒ die iſt drifeltig Alls Albeꝛthus 
ſpricht indem vierden bůch Metheurorum 
Jndem Capittel von der wirckung der / 
hitʒ indem als ſie hitʒ iſt die hat die kraft 
das ſie ʒerbricht vnd entlediget alle ding 
die einerleÿ weſen an yn haben Wann / 
man neme ein ſtúck von golde vnd von / 
ſilber Vnd leg das ʒů dem fůre die hitʒ / 
des fúres die macht das gold flieſſen von 
dem ſilber vnd das filber von dem gold / 
Vnd ʒů der meinung retd der naturlich 
meiſter jndem andern bůch von der ge⸗ 
burt da er ſpricht das die hitʒe bößlicher 
wircket wann die glider Aber die wirk 
ung der hitʒ indem das ſie natúrlich iſt 
die hat in ir die krafft einer geſtalt einer 
ÿeglichen natur Der danne die Natúr 
lich hitʒ iſt weſenklich oder naturlich 
Vnd alſo inder ſelben hitʒ dar jnn iſt die 
krafft des himels vnd des bewegers 
der himelſchen ding Vnd die krafft der⸗   
enphahung oder der geſtalt die ſie formieꝛt 
als es geʒimpt ʒů geſehen in der hitʒe des / 
ſamen des bõms oder des diers Vnd alſo 
inder ſelben mãß gloub ich das es ſÿ in 
den natúrlichen hitʒen / Als vil aber die / 
Naturlich hitʒ hat ʒů douwen die ir nach 
jrm teil vnderteͣnig iſt nach der verdouw 
ung einer ieglichen geſtalt Darumb dis 
naturlich hitʒ fürt vs die fúchtekeit nit 
als es ein hitʒ iſt Aber inder mãß als es 
ein natúrlich hitʒ iſt Wann in ſiner / 
verdouwung ſo wirt die fúchtekeit ge 
endet ʒů ir geſtalt / der geſtalt dann / 
die fúchtekeit iſt als ʒů der geſtalt des 
deÿles des bomes Oder ein diers ʒellichen 
vnd das dete es nit nach dem als es ein 
hitʒ iſt Aber billicher ʒerbrechen er es 
gar alſo das es geendet wúrd ∴ .

 
⁖ Gloſa 

ES iſt ʒůwiſſen Nach dem Glo⸗ 
ſierer jn dem andern Bůch der 
ſele das die wachßen vermög 
ung die wirt geteilt in die gebernden 
krafft vnd indie fůrnde krafft Vnd dar 
umb ſo hãt die gebernde crafft ettlich ſún 
derlich krefft / der krefft ein iſt ein abſchni 
dung des ſamen Vnd die ander des kin 
des form oder geſtalt / Vnd das die ſelben 
geſtalt werden / ſo heiſt es ⸗die fürnde / 
krafft die hat ouch Ettlich ſunderlich   
wirckung ſich das der ſame warm ſy Aber⸗ 
das wöllent die Artʒat das eine ſy ein 
behabung der fůrung vnd der ſpyß die 
ander krafft iſt ein vßtribung der ver⸗ 
douweten vnutʒen materien Dauon / 
heißt ein ʒů ʒieherin Wann darumb 
das das ding das geſpiſet mög wer 
den es ſÿ welherleÿ dier es ſig / ſo tůt 
es not das es die ſpiſe ʒů  mög ge 
ʒiehen Vnd ouch dauon ſo iſt es not / 
das da ein haltend krafft ſÿ die die 
ſpÿſe in ir ʒimelichen ſtat möge behal 
ten Ouch iſt es not das da ſÿ ein vß- 
ſtoſſend krafft die das trůb vnd das 
grob von dem lutern vnd von dem ge⸗ 
ʒwidigen möge geſcheiden das ein / 
yeglich dier mit dem lutern ſin leben 
mög behalten Ouch iſt dauor geſpꝛoch 
en das nútʒit ſol geſpiſet werden wann 
der lib das iſt nit ʒůuerſtend nũn von 
dem lib Aber man ſol es mercken das 
es ſol ein lip ſin der geborn iſt oder mag / 
werden / oder geſterben mag vnd das 
leben hat Es iſt ouch fúnfferleÿ hitʒ 
Ʒů dem Erſten Elementen hitʒ als die 
hitʒ des füers Die ander hitʒ iſt natur 
lich als die hitʒ die da iſt inden liben 
die da ʒů ſamen gemacht ſind von den 
vier Elementen als ein menſch oder ein 
ander dier Die dritt das iſt ein leben- 
de machende hitʒ der lebendigen ding 
die vierd iſt ein dierlich hitʒ als die hitʒ   
der dier Das funfft iſt die himelſch hitʒ / 
als die hitʒ der ſunnen Vnd nach dem als 
dauor geſchriben ſtẽt ſo findet es ſich das 
die lebende machende hitʒ die verʒert 
die wurtʒelnd fúchtekeit ∴ .

 
⁖ Textus 

DArumb diſen vorgeſchriben ding 
en alſo geſehen vnd verſtanden 
kurtʒlichen gõnd wir dahin da / 
wir můt von haben ʒů ſagen Vnd ſöllen 
ſagen das des manns ſame nút anders / 
iſt wann úberig materie der fůrung / 
die da kumpt von Eſſen vnd drincken Der 
ſelb mans ſame kumt nit in das weſen / 
des dinges das da gefürt ſol werden vnd 
Alſo von den dingen die da vorgeſchri 
ben ſind iſt es offenlich ſchinbar Was / 
Sperma das iſt des mans ſame ſÿ nach / 
den die vor in ettlicher maß vnerkannt ſind 
geweſen Vnd darumb ſo des mans ſame 
gentʒlich werd gedouwet indem libe vnd 
ſúnderlich inder dritten douwung das 
es nit gar getd indie verluſte Vnd nach 
der wider bringung ſo wirt es verwan 
delt jncolorem ſangwinis das iſt inblůt 
fãrwe das húbſche vnd luter blůt iſt 
vnd wirt geſant in die gebernden faße 
mit der krafft der kloſen Vnd dar jnne 
wirt der ſam wiß vnd darumb der ſame 
des manns der do wiß iſt der iſt darumb /   
wÿß das er me gedouwet Vnd geſotten iſt 
inden gebernden feſſern .

 
⁖ Gloſa 

Es iſt ʒůwiſſen das Ettlich Meiſter 
ſprechend des mans ſame ſÿ blut 
gegoſſen von dem hirn vnd mit der 
hitʒ der kloſen So wũrt der ſelbe ſam wiß 
Ander ſprechen des mans ſame ſÿ ein vber 
flúſſekeit der hinderſten ſpiß ʒů dem hin 
derſten male verdouwet Noch andere / 
ſprechen des mans ſame ſÿ úberflúſſekeit 
der wir nit bedörffen das iſt alſo ʒůuer- 
ſtend wir bedörffen mans ſamen nit das 
ein ieglich dier das da geborn iſt das lebt 
wol on den ſamen Aber die natur bedarff 
des ſamen wol das allerleÿ dier dauon / 
genert mögen werden vnd geborn Dar⸗ 
umb iſt es notdurfftig das alle dier die 
ſelbe v́berflúſſekeit haben ∴

 
⁖ Textus 

Und Darumb der ſame der fúrbas 
vß iſt gelãſſen von den mannen 
der ſelbe ſame der alſo  / von dem man kumpt der macht die lib 
darußer kumpt dorꝛe Wann der ſame 
hat ein kraft fúcht ʒümachen vnd waꝛm   
ʒůmachen Wann aber der lip dorꝛe wirt vnd 
die fúchtekeit vs dem lib geʒogen wirt So 
wirt ein kranckheit des libes vnd des le⸗ 
bens Vnd alſo ſtirbt der menſche vnd das 
iſt die ſach warumb die nit lang leben 
vnd ſchier ſterben die vil vnd faſt vnkúſch 
heit triben Wann ir libe werden trucken 
vnd der ſame da die naturlich fúchtekeit 
Jnne iſt der kumt ʒů vaſt von jn Vnd das 
der libe alſo dorre iſt die ſelb durꝛung 
iſt ein ſach des todes vnd des hat der / 
Naturlich meiſter Ariſtotiles ein mit- 
hellung in dem Bůch von der langung 
vnd kurtʒerung des lebens der Spricht 
der ſame der da vs wirt gelaſſen der / 
machet den lib trucken Vnd ſagt me das 
darumb die frouwen ſind lengers lebens 
Wann die mann vnd ein můl lebt lenger 
dann ein Eſel der ein hagen iſt oder ein 
pfert dauon das můl geborn wirt vnd 
darumb ſparn das mennelin ſind die 
ſient kúrtʒers lebens wann die wÿblin 
ſind Wann es iſt gemeinlich war das 
die knaben oder mann eins lengern le⸗ 
bens werent wann die froũwen weren 
ſie nit vnkúſche Wann das leben hat 
weſen in hitʒ vnd infúchtung wurtʒen 
glichen wie das ſÿ das es in andern ding 
en ſÿ inſtrumentaliter .

 
Gloſa
 
Es iſt ʒůwiſſen das die vnkúſcheit 
die do me beſchicht Wann die na⸗ 
tur begert / das es iſt ein ſach der 
kúrtʒerung des lebens vnd der lib 
wirt dauon trucken vnd kalt vnd alſo ſtirbt 
der menſche Vnd úberig vnkúſcheit iſt 
ein ſach des alters vnd des dodes Darumb 
das die vnkúſcheit beʒwingt die naturlich 
hitʒ vnd die wurtʒelnd fúchtekeit doran 
das leben ſtat Vnd alle dier die vil vnkúſch 
heit triben die ſind eins kurtʒen lebens als 
offenbar iſt in den ſparn das die ſelben vö 
gelin ſind vnkúſch vnd darumb einer möht 
Ettwann als vil vnkúſcheit triben das er 
nit allein von im vßließ die v́berflúſſekeit 
der natur ſunder erließ ouch vß jm das 
der natur notdurfftig wer Als einer möht 
Etwann als vil vnkúſcheit triben das blůt 
von jm gieng vnd das iſt ein ſach des to⸗ 
des Doch wie das ſÿ das die vnkúſcheit 
ettwann ſchad ſo ſchat es doch nit ʒů aller 
ʒit Wann Ettwann ſo hat der menſche des 
ſamen ʒů vil bÿ ÿm ſo ſchat jm nit das er / 
vnkúſcheit tribt Sunder es iſt jm nũtʒ nach dem / 
als dann er genatúrt iſt Aber die vnkúſch 
heit iſt den froũwen nútʒ vnd geſunt vnd 
von der vnkúſcheit wegen ſo werdent die fro 
wen geſtercket vnd wirt in die natúrlich hitʒ 
gemeret vmb das bewegen das der man tůt 
ſo er minne mit der frouwen ſpilt vnd ouch 
von des ſamen wegen ∴

   
Textus

Uon der natur des ſamen des manns 
ſint ettlich ding ʒůmercken Das des 
mans ſame ettwann hert iſt vnd / 
wol gedouwet mit der doung der kloſen das 
ein ieglich ding anhangt ſinem teil vnd al 
ſo hangt der ſame des mans an einander / 
recht als beche Vnd der ſelb mans ſame der 
iſt wiße als gelipte milche die da mit ſtarck 
em lebſeil ʒů ſamen gelÿpt iſt Doch hat der 
ſelb mans ſame ein natur das er flúßt Aber 
nit von ÿm ſelber Aber inden gebernden teiln 
Das iſt alſo nün ʒůmercken das er vß dem 
ʒumpen vnd vs den hochbelgen flúßt vnd 
wer das nit ſo möcht der ſame nit getriben 
werden von dem mann bis inder froũwen 
mũtʒen Vnd von ſolichem ſamen Als die / 
Artʒat ſprechen da wirt ein ſtarck frucht 
vß Anderleÿ mans ſame der iſt dúnn vnd 
wirt vertriben vnd ʒergẽt von einandeꝛ 
vnd wann er kumpt in matricem der fro⸗ 
wen daruß wirt ein dúnne frucht vnd ein 
blute frucht Vnd der ſelbe ſãme hat ein natur 
als dúnn flieſſen milch .

 
Gloſa
 
Es iſt ʒůwiſſen das vß dickem 
manns ſamen wirt ein ſtarcke 
frucht Das iſt darumb wann 
der ſelb mans ſãme iſt wol gedouwet vnd 
ʒamen gebacken Aber von dúnnem mans 
ſamen wúrt ein blode frucht vs / vnd meint 
das / das er von einander flüßt Aber die 
die da ſelten vnkúſcheit triben der ſelben 
ſame iſt wol gedouwet vnd wann ſie be 
gÿnnen mit den froũwen ʒů ſchimpfen 
ſo machend ſie bald kind vnd die froũwen 
enpfahen ſchier von ÿn Vnd werdent ouch 
daruß ſtarcke kind Vnd alſo ʒů dem dicken 
male ſo werdent knaben geborn von ſolich 
en mannen vmb das ſie den ſelben ſãmen 
lang by ÿn haben vnd in wol douwen 
inden kloſen .

 
Notandum

Me iſt ʒůwiſſen Nach dem als die 
lůtde manigerhand natur ſint 
Nach ſo iſt ouch der ſame manig 
erleÿ vnd iſt ouch das ſicher das des men 
ſchen ſame beſſer gedouwet iſt der da / 
ſangwineus iſt das iſt der von dem lùfft 
iſt Wann des menſchen ſame der Me⸗ 
lancolicus iſt der von der erden genatúrt 
iſt Alſo iſt es ouch von den flegmaticis 
vnd Colericis .

   
Textus

DAs wir aber die Materie diſes 
Bůchs mit einander haben ſo ſol 
len wir ʒů ſamen haben vnd in 
eim kurtʒen begriffe alle ding die da vor 
geſagt ſind . begryffen . 
Jtem ʒů dem Erſten iſt geſagt von der geburt 
Embrionis . 
Jtem ʒů dem Andern mãl von der ſchöpfung 
der geburt wie die nach einander ein ge⸗ 
ſtalt hab . Nach der inflieſſung der planeten . 
Ʒů dem dritten male von der inflieſſung der 
planeten was ſie der ſele vnd dem libe in 
flieſſen . 
Ʒů dem vierden mãl von der Geburt der 
Tiere die õne ſamen geborn werden . 
Ʒů dem funfften male von der geſtalt Embrionis 
Ʒů dem Sehſten mãle von der geburt der 
froũwen ſame der menſtruum heÿßt / 
Ʒů dem Súbenden male von den ʒeichen der 
enpfahung Ob ein froũwe eins kindes 
ſchwanger ſÿ worden oder nit 
Jtem ʒů dem Achſten mãle das man Merck 
Ob eine kúſch ſÿ oder nit Vnd von den ʒeich 
en der kúſcheit was die ſigent .   
Jtem Ʒů dem Núnden male Von der Kranck 
heit matricis das iſt das fel inder můter / 
libe da das kint ÿnne lit . 
Ʒů dem ʒehenden mal Von der Jrꝛung der 
enpfengniß . 
Ʒů dem Eilfften male Wie man einer ſol helf 
fen das ſie mit eim kinde werde gen . 
Ʒů dem ʒwölfften mal Von der Geburt 
des Manns ſamen der ſperma heißt Vnd 
das iſt dauon Jndiſem Bůch geſagt ⁘

 
Notandum

Diſe vorgeſchriben Capittel ſigent / 
alſo Nacheinander geordinieret vnd 
iſt alſo dauon geſagt Ÿe von dem 
das ʒů dem erſten ſolt ſin Vnd darnach 
von dem das darnach das erſt ſolte ſin / 
Vnd ſind alle von diſem gegenwertigen / 
wercke Das ich alſo kurtʒlich verſtanden 
hab Vnd Alſo entſchuldige ich mich Als 
der Gloſierer Auerꝛnis důt indem driten 
Bůch der ſelen / vmb die natur der vernunfft / 
Wann da hat er alſo geſprochen Nũn 
Entſchuldige ich mich / iſt das / das dar- 
umb ich mich hab verſtanden nit volbraht 
iſt So iſt es doch ein anfang eins volkummen 
werckes Vnd Darumb ſo bitt ich die brů⸗ 
der die dis bůch ane ſehen fliſſeglichen / 
das ſie diß materie Vnd diß ouch verhelnd   
das ſie auch ſchriben daran ich geʒwifelt 
han So findent ſie die Materie dis bůches .

 
Gloſa

Es iſt ʒůwiſſen das der meiſter Jn 
diſem vorgeſchriben Texte nitt 
anders meint dann das er herʒelet 
hãt alle ſtúck dauon er indiſem bůch ge⸗ 
ſagt hat Dis vorgeſchriben ding alſo ver⸗ 
nummen vnd volbracht So ende ich hie 
dis bůch vnd gebe gott danck vnd lõne 
Der dis Bůch höret vnd verſtẽt wúrt 
Erlúchtet vor ander lůt Die aber dis bůch 
nit gelernt habent die ſient glich die da 
nit wiſſent wo ſie hin gẽnd an dem wege · 
ſo ſie wandeln Als geſprochen wúrt jn 
dem Andern Bůch methaphiſice Nũn 
Sag ich gnad vnd danck gott von dem / das 
jn diſem Bůch wol geſagt iſt Vnd bitte / 
gnãden von dem das úbel geretd iſt Jſt 
das ettlich ding ſient daran v́bel geretd 
ſÿ Demůteglichen Růff ich an hilff der 
göttlichen gnaden von der gnãden ein ieg- 
lich wÿßheit vff gegan̄gen iſt Vnd geboꝛn . 
Vnd das öwig leben ʒů dem öwigen le⸗ 
ben ſol vns fürn der Allmeͣchtig gott der 
vol eren iſt vnd der gewaltig gott der / 
mit gott dem · vatter lebt . Amen

Deo gratias
